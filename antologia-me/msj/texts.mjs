export const texts = [
{'year': '1859',
'image': 'marx',
'content': ['<p>Introducerea generală pe care o schiţasem o las la o parte, deoarece, după o matură chibzuinţă, am ajuns la convingerea că orice anticipare a unor rezultate care abia trebuie dovedite nu ar putea decât să strice, iar cititorul care va dori în genere să urmărească firul expunerii mele trebuie să se decidă a se ridica de la particular la general. Dar unele indicaţii cu privire la felul cum au decurs propriile mele studii de economie politică mi se par a fi indicate aici.</p>', '<p>Obiectul meu de specialitate a fost dreptul, pe care însă l-am studiat numai ca o disciplină secundară pe lângă filozofie şi istorie. <a id="cit2"></a>În 1842—1843, în calitate de redactor la „Gazeta renană“, <a href="javascript:void(0);" id="n6">[6]</a> a trebuit să mă pronunţ pentru întâia oară asupra unor aşa-numite interese materiale, şi aceasta m-a pus într-o situaţie dificilă. Dezbaterile din Landtagul Renaniei cu privire la furturile de lemne şi la fărâmiţarea proprietăţii funciare, polemica oficială pe care d-l von Shaper, pe atunci Oberpräsident al Provinciei renane, o angajase cu „Gazeta renană“ în problema situaţiei ţăranilor din valea Moselei şi, în sfârşit, dezbaterile în jurul liberului-schimb şi al protecţionismului vamal au dat primele imbolduri studiilor mele economice. Pe de altă parte, pe vremea aceea, când dorinţa sinceră de „a merge înainte“ depăşea considerabil cunoaşterea problemelor, în coloanele „Gazetei renane“ se făceau auzite ecouri ale socialismului şi comunismului francez, cu o slabă coloratură filozofică. M-am pronunţat împotriva acestui diletantism, dar în acelaşi timp, într-o controversă avută cu „Allgemeine Zeitung“ <a href="javascript:void(0);" id="n7">[7]</a> din Augsburg, am mărturisit sincer că cunoştinţele mele de atunci nu-mi îngăduiau să mă încumet a emite vreo părere asupra conţinutului propriu-zis al curentelor franceze. Cu atât mai bucuros am profitat de iluzia geranţilor „Gazetei renane“, care sperau că printr-o atitudine mai moderată vor putea obţine revocarea sentinţei de moarte care fusese pronunţată împotriva ei, pentru a părăsi arena publică şi a mă retrage în cabinetul de studiu.</p>', '<p>Prima lucrare întreprinsă pentru limpezirea îndoielilor care mă frământau a fost o analiză critică a filozofiei hegeliene a dreptului, lucrare a cărei introducere a apărut în „Deutsch-Französische Jahrbücher“, <a href="javascript:void(0);" id="n8">[8]</a> publicate în 1844 la Paris. Cercetările mele m-au dus la concluzia că relaţiile juridice, ca şi formele de stat, nu pot fi înţelese nici din ele însele, nici din aşa-numita dezvoltare generală a spiritului omenesc, ci, dimpotrivă, ele îşi au rădăcinile în relaţiile de trai materiale, a căror totalitate Hegel o cuprinde, după exemplul autorilor englezi şi francezi din secolul al XVIII-lea, sub denumirea de „societate civilă“, şi că deci anatomia societăţii civile trebuie căutată în economia politică. Studiul acesteia din urmă, pe care l-am început la Paris, a fost continuat apoi la Bruxelles, unde mă mutasem în urma unui ordin de expulzare al d-lui Guizot. Rezultatul general la care am ajuns şi care, odată obţinut, a slujit de fir călăuzitor în studiile mele ulterioare poate fi formulat pe scurt în felul următor. <a id="cit64"></a>În producţia socială a vieţii lor, oamenii intră în relaţii determinate, necesare, independente de voinţa lor — relaţii de producţie —, care corespund unei trepte de dezvoltare determinate a forţelor lor de producţie materiale. Totalitatea acestor relaţii de producţie constituie structura economică a societăţii, baza reală pe care se înalţă o suprastructură juridică şi politică şi căreia îi corespund forme determinate ale conştiinţei sociale. <a id="cit65"></a>Modul de producţie al vieţii materiale determină în genere procesul vieţii sociale, politice şi spirituale. Nu conştiinţa oamenilor le determină existenţa, ci, dimpotrivă, existenţa lor socială le determină conştiinţa. <a id="cit66"></a>Pe o anumită treaptă a dezvoltării lor, forţele de producţie materiale ale societăţii intră în contradicţie cu relaţiile de producţie existente, sau, ceea ce nu este decât expresia juridică a acestora din urmă, cu relaţiile de proprietate în cadrul cărora ele s-au dezvoltat până atunci. Din forme ale dezvoltării forţelor de producţie, aceste relaţii se transformă în cătuşe ale lor. Atunci începe o epocă de revoluţie socială. O dată cu schimbarea bazei economice are loc, mai încet sau mai repede, o revoluţionare a întregii uriaşe suprastructuri. <a id="cit67"></a>Atunci când cercetăm asemenea revoluţionări, trebuie să facem întotdeauna o deosebire între revoluţionarea materială a condiţiilor economice de producţie, care poate fi constatată cu precizie ştiinţifică, şi formele juridice, politice, religioase, artistice sau filozofice, într-un cuvânt formele ideologice, în care oamenii devin conştienţi de acest conflict şi-l rezolvă prin luptă. După cum un individ oarecare nu poate fi judecat după ceea ce gândeşte despre sine, tot astfel o asemenea epocă de revoluţie nu poate fi judecată prin prisma conştiinţei sale. Dimpotrivă, această conştiinţă trebuie explicată prin contradicţiile vieţii materiale, prin conflictul existent între forţele de producţie sociale şi relaţiile de producţie. <a id="cit68"></a>O formaţiune socială nu piere niciodată înainte de a se fi dezvoltat toate forţele de producţie, pentru care ea oferă suficient câmp liber, şi noi relaţii de producţie, superioare, nu apar niciodată înainte ca în sânul vechii societăţi să se fi copt condiţiile materiale ale existenţei lor. De aceea omenirea îşi pune întotdeauna numai sarcini pe care le poate rezolva, căci la o examinare mai aprofundată se va constata întotdeauna că sarcina însăşi se naşte numai atunci când condiţiile materiale ale rezolvării ei există deja sau, cel puţin, sunt în proces de devenire. În linii generale, modurile de producţie asiatic, antic, feudal şi burghez-modern reprezentau respectiv epoci de progres ale formaţiunii economice a societăţii. Relaţiile de producţie burgheze reprezintă ultima formă antagonistă a procesului de producţie social, antagonistă nu în sensul unui antagonism individual, ci al unui antagonism care ia naştere din condiţiile sociale de trai ale indivizilor; dar forţele de producţie care se dezvoltă în sânul societăţii burgheze creează totodată condiţiile materiale ale rezolvării acestui antagonism. De aceea cu formaţiunea socială burgheză se încheie preistoria societăţii omeneşti.</p>', '<p>Friedrich Engels, cu care de la publicarea genialei sale schiţe a unei critici a categoriilor economice (în „Deutsch-Französische Jahrbücher“) am întreţinut în scris un neîntrerupt schimb de idei, ajunsese pe altă cale (vezi lucrarea sa „Situaţia clasei muncitoare din Anglia“) la acelaşi rezultat ca şi mine, iar atunci când în primăvara anului 1845 şi dânsul se stabili la Bruxelles, am hotărât să elaborăm împreună concepţia noastră în opoziţie cu concepţia ideologică a filozofiei germane, adică de fapt să ne răfuim cu conştiinţa noastră filozofică anterioară. Această hotărâre a fost realizată sub forma unei critici a filozofiei posthegeliene. Manuscrisul, cuprinzând două volume groase in-octavo, ajunsese demult în Westfalia, unde urma să fie editat, când am fost încunoştinţaţi că împrejurările schimbate nu mai permiteau tipărirea lui. Am abandonat acest manuscris criticii rozătoare a şoarecilor, cu atât mai mult cu cât scopul nostru principal — acela de a ne lămuri noi înşine — fusese atins. Din lucrările răzleţe în care am înfăţişat în acea vreme publicului, sub un aspect sau altul, concepţiile noastre, menţionez numai „Manifestul Partidului Comunist“, scris împreună cu Engels, şi „Discurs asupra liber-schimbismului“, publicat de mine. Punctele hotărâtoare ale concepţiei noastre au fost formulate pentru prima oară în mod ştiinţific, deşi doar într-o formă polemică, în lucrarea mea „Mizeria filozofiei“, publicată în 1847 şi îndreptată împotriva lui Proudhon. Tipărirea unei lucrări despre „Munca salariată“, scrisă în limba germană, în care adunasem prelegerile ţinute de mine asupra acestui subiect la Asociaţia muncitorilor germani din Bruxelles, a fost întreruptă de revoluţia din februarie şi de îndepărtarea mea samavolnică din Belgia ca urmare a acesteia.</p>', '<p>Editarea „Noii gazete renane“ în 1848—1849 şi evenimentele care au urmat după aceea au întrerupt studiile mele economice, pe care le-am putut relua abia în 1850, la Londra. Imensul material cu privire la istoria economiei politice adunat la British Museum, faptul că Londra oferă un bun centru de observaţie pentru studierea societăţii burgheze şi, în sfârşit, noua etapă de dezvoltare în care aceasta din urmă părea să intre o dată cu descoperirea aurului californian şi australian, toate acestea m-au determinat să reiau de la capăt studierea acestui obiect şi să prelucrez în mod critic noul material. Aceste studii duceau, în parte de la sine, la probleme în aparenţă complet străine de subiect, dar asupra cărora a trebuit să mă opresc vreme mai mult sau mai puţin îndelungată. Dar timpul de care dispuneam mi-a fost scurtat în special de nevoia imperioasă de a-mi agonisi pâinea. Colaborarea mea de 8 ani la „New York Daily Tribune“, primul ziar anglo-american, a făcut să fie necesare întreruperi frecvente în studiile mele (dat fiind că corespondenţe de ziar propriu-zise nu scriu decât în mod excepţional). Articolele în legătură cu evenimentele economice mai însemnate din Anglia şi de pe continent au alcătuit însă o parte atât de considerabilă a muncii mele pentru ziar, încât am fost nevoit să mă familiarizez cu amănunte practice care se află în afara ştiinţei economiei politice propriu-zise.</p>', '<p>Aceste sumare însemnări despre mersul studiilor mele în domeniul economiei politice nu au alt scop decât să arate că concepţiile mele, indiferent de felul cum vor fi judecate şi oricât de puţin s-ar împăca cu prejudecăţile egoiste ale claselor stăpânitoare, constituie rezultatul unor studii îndelungate şi conştiincioase. Or, la porţile ştiinţei, ca şi la porţile infernului, trebuie înscrisă cerinţa:</p>', '<p class="quotef" style="text-align: center;">„Qui si convien lasciare ogni sospetto;<br/>Ogni viltà convien che qui sia morta“. <a href="javascript:void(0);" id="n9">[9]</a></p>', '<p class="noind">Londra, ianuarie 1859</p>', '<p class="right" style="text-align: right;"><b><i>Karl Marx</i></b></p>'],
'idChr': '1.01text',
'title': ``,
'info': 'Marx (1859): Contribuţii la critica economiei politice',
},
{'year': '1837',
'image': 'marxy',
'content': ['<p class="right" style="text-align: right;">Berlin, 10 noiembrie [1837]</p>', '<p>Dragă tată,</p>', '<p>Sunt în viaţă momente care delimitează ca nişte pietre de hotar o perioadă parcursă, dar care indică totodată cu precizie o nouă orientare în viaţă.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Ajuns la Berlin, am rupt toate relaţiile anterioare, am făcut în silă câteva vizite şi am căutat să mă cufund în ştiinţă şi artă.</p>', '<p>În starea de spirit în care mă găseam, poezia lirică trebuia să devină prima temă, sau, cel puţin, cea mai plăcută, mai la îndemână, dar, din pricina situaţiei mele şi a întregii mele evoluţii precedente, ea a devenit pur idealistă. Cerul meu, arta mea, a ajuns o lume a visurilor, tot atât de îndepărtată ca şi dragostea mea. Tot ce era real a devenit difuz şi tot ce era difuz nu avea nici o graniţă. Atacuri la adresa prezentului, sentimente vagi şi neconturate, nimic natural, totul născocit din capul meu, o totală contradicţie între ceea ce este şi ceea ce ar trebui să fie, reflecţii retorice în loc de idei poetice, dar poate şi o anumită căldură a sentimentelor şi o sete de elanuri îndrăzneţe, iată ce caracterizează toate poeziile din primele trei caiete pe care i le-am trimis lui Jenny. Tot dorul necuprins, care nu cunoaşte margini, răbufneşte în diverse forme şi face ca dăltuirea versurilor să se transforme în diluare.</p>', '<p>Dar poezia nu putea şi nu trebuia să fie decât o îndeletnicire secundară, trebuia să studiez dreptul şi, în primul rând, simţeam dorinţa să-mi încerc puterile în filozofie.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>De la idealism, pe care, în treacăt fie zis, l-am comparat şi l-am hrănit cu idealismul lui Kant şi al lui Fichte, am ajuns să caut ideea în realitatea însăşi. Dacă înainte zeii sălăşluiau deasupra pământului, acum ei deveniseră centrul acestuia.</p>', '<p>Citisem fragmente din filozofia lui Hegel, dar melodia ei grotescă şi sălbatică îmi displăcuse. Voiam să mă cufund încă o dată în această mare, dar cu intenţia precisă de a considera natura spirituală tot atât de necesară, concretă şi bine conturată ca şi cea fizică, de a renunţa la demonstraţiile spectaculoase şi de a scoate perlele pure la lumina soarelui.</p>', '<p>Am scris un dialog de aproximativ douăzeci şi patru de coli: „Cleante, sau despre punctul de plecare şi dezvoltarea necesară a filozofiei“. Aici se îmbinau într-o oarecare măsură arta şi ştiinţa, care fuseseră complet despărţite, şi, ca un drumeţ încercat, m-am apucat eu însumi de treabă, de dezvăluirea filozofic-dialectică a divinităţii, aşa cum se manifestă ea ca concept în sine, ca religie, ca natură, ca istorie. Ultima mea teză era începutul sistemului hegelian, şi această lucrare, pentru care m-am pregătit întrucâtva studiind ştiinţele naturii, lucrările lui Schelling şi istoria, mi-a dat o mare bătaie de cap, şi este scrisă atât de confuz (când de fapt trebuia să fie o nouă logică), încât astăzi chiar eu însumi abia mai pot urmări şirul ideilor. Acest copil preferat al meu, legănat sub clar de lună, m-a dus, ca o sirenă perfidă, drept în braţele duşmanului.</p>', '<p>Câteva zile nici n-am putut gândi de necaz şi alergam ca turbat prin grădina de pe malul Spreei, cu apa ei murdară, „care sufletele spală, iară ceaiul îl subţie“; <a href="javascript:void(0);" id="n10">[10]</a> am făcut chiar o partidă de vânătoare cu gazda mea, m-am repezit la Berlin şi eram gata să îmbrăţişez pe oricine îmi ieşea în cale.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Mâhnit de boala lui Jenny şi de munca mea intelectuală zadarnică, sterilă, de necaz că trebuie să-mi fac un idol dintr-o concepţie pe care o detestam, m-am îmbolnăvit, precum ţi-am mai scris, dragă tată. Când m-am restabilit, am ars toate poeziile şi ciornele de nuvele etc., în speranţa că voi putea renunţa complet la ele; în orice caz, până în prezent n-am dat nici o dovadă contrarie.</p>', '<p>În timpul bolii mele am reuşit să-l cunosc din scoarţă-n scoarţă pe Hegel, ca şi pe majoritatea discipolilor săi. La Stralow mă întâlneam deseori cu prieteni şi am nimerit într-un club de doctori, <a href="javascript:void(0);" id="n11">[11]</a> printre care erau câţiva docenţi, precum şi cel mai intim dintre prietenii mei berlinezi, dr. Rutenberg. În focul disputelor ieşeau la iveală opinii contradictorii, şi chiar şi eu mă simţeam tot mai mult înlănţuit de filozofia modernă de care credeam că voi scăpa, dar toată armonia s-a risipit, am fost cuprins de o adevărată furie ironică, ceea ce era foarte firesc după ce atâtea au fost negate.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="right" style="text-align: right;">al tău fiu iubitor, Karl</p>', '<p>Iartă-mă, dragă tată, pentru scrisul neciteţ şi stilul neîngrijit; este aproape ora patru, lumânarea a ars până la capăt şi vederea mi s-a tulburat; o adevărată nelinişte m-a cuprins şi nu-mi voi putea potoli zbuciumul până când nu voi fi lângă voi.</p>', '<p>Fii bun şi transmite salutări scumpei şi minunatei mele Jenny. Am citit scrisoarea ei de douăsprezece ori şi de fiecare dată îi descopăr alt farmec. Sub toate aspectele, chiar şi stilistic, este cea mai frumoasă scrisoare pe care cred că ar putea-o scrie o femeie.</p>'],
'idChr': '1.02text',
'title': ``,
'info': 'Marx (1837): Scrisoare către tatăl său la Trier',
},
{'year': '1839—1841',
'image': 'marxy',
'content': ['<p>La fel şi în privinţa lui Hegel, discipolii lui nu fac decât să-şi manifeste ignoranţa atunci când explică cutare sau cutare trăsătură a sistemului său prin adaptare etc., într-un cuvânt îi dau o explicaţie de ordin <i>moral</i>. Ei uită că nu demult încă repetau entuziasmaţi toate unilateralităţile lui, ceea ce li se poate dovedi în chip convingător cu exemple luate din propriile lor lucrări.</p>', '<p>Dacă ei au fost într-adevăr atât de impresionaţi de ştiinţa primită de-a gata încât i s-au dăruit cu o naivă încredere necritică, apoi cu atât mai ruşinos este să-i reproşezi maestrului că sub paravanul convingerilor exprimate se ascund intenţii nemărturisite, să arunci un asemenea reproş maestrului pentru care ştiinţa nu a fost ceva primit de-a gata, ci o ştiinţă în curs de devenire, în ale cărei artere pulsa până la cele mai îndepărtate periferii sângele spiritual al propriei lui inimi. Prin aceasta ei mai curând oferă motive de a fi suspectaţi că mai înainte nu au avut o atitudine serioasă şi că acum combat propria lor poziţie anterioară, atribuindu-i-o lui Hegel. Ei uită însă că Hegel se afla într-un raport nemijlocit, substanţial cu sistemul său, pe când ei se află într-un raport reflectat.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Este o lege psihologică că spiritul teoretic, devenit liber în sine, se transformă în energie practică şi, ieşind ca <i>voinţă</i> din împărăţia umbrelor a lui Amenti, se întoarce împotriva realităţii pământeşti, existentă în afara lui. (Dar sub raport filozofic este important să se definească mai precis trăsăturile specifice ale acestor laturi, căci din modul determinat al acestei transformări se pot trage, invers, concluzii asupra determinării imanente şi asupra caracterului istoric-universal al cutărei sau cutărei filozofii. Aici vedem parcă curriculum vitae al ei, în expresia lui cea mai concentrată, în ascuţişul lui subiectiv.) Dar <i>practica</i> filozofiei e şi ea <i>teoretică</i>. <i>Critica</i> este aceea care măsoară existenţa singulară cu esenţa ei, iar realitatea particulară cu ideea ei. Numai că această <i>realizare nemijlocită</i> a filozofiei e, prin esenţa ei interioară, plină de contradicţii, şi această esenţă a ei se întruchipează în fenomen şi îşi pune amprenta asupra lui.</p>', '<p>În timp ce filozofia ca voinţă se ridică împotriva lumii fenomenelor, sistemul se reduce la o totalitate abstractă, adică devine o latură a lumii, latură căreia i se opune o alta. Raportul dintre sistemul filozofic şi lume este un raport de reflexie. Însufleţit de năzuinţa de a se realiza, acest sistem intră într-o relaţie de tensiune cu Altul. El încetează de a mai fi un sistem lăuntric armonios şi suficient sieşi. Ceea ce a fost lumină interioară se transformă într-o flacără mistuitoare, îndreptată spre exterior. Aşa se face că, pe măsură ce lumea devine filozofică, filozofia devine lumească, că realizarea acesteia din urmă este în acelaşi timp pierderea ei, că ceea ce ea combate în afara ei este propria ei lipsă interioară, că tocmai combătând cade ea însăşi în greşelile pe care le combate şi că numai căzând în aceste greşeli le poate suprima. Ceea ce se ridică împotriva ei şi ceea ce ea combate este întotdeauna identic cu ea însăşi, dar cu semn opus.</p>', '<p>Aceasta este o latură, dacă privim lucrurile <i>pur obiectiv</i>, ca o realizare nemijlocită a filozofiei. Dar ele au şi o latură <i>subiectivă</i>, ceea ce este doar o altă formă a lor. Şi anume este <i>raportul</i> dintre <i>sistemul filozofic</i> ce se realizează şi <i>purtătorii lui spirituali</i>, conştiinţele de sine singulare în care se manifestă mişcarea lui progresivă. Chiar din acest raport, care în realizarea filozofiei se opune lumii, reiese că acestor conştiinţe de sine singulare le este proprie întotdeauna <i>o revendicare cu două tăişuri:</i> un tăiş este îndreptat împotriva lumii, celălalt împotriva filozofiei înseşi. Căci ceea ce în obiect se manifestă ca raport inversat în sine însuşi se manifestă în aceste conştiinţe de sine ca o dublă revendicare şi acţiune ce se contrazice pe sine însăşi. Eliberând lumea din starea ei nefilozofică, ele se eliberează totodată pe ele însele de filozofie, care, ca sistem determinat, le-a ţinut încătuşate.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Aşa cum în istoria filozofiei există puncte nodale care ridică filozofia în sine până la concret, care unesc principiile abstracte într-un lot unitar şi întrerup astfel mişcarea rectilinie, tot aşa există şi momente când filozofia îşi aruncă privirile asupra lumii exterioare, dar acum nu pentru înţelegerea ei; manifestându-se ca un personaj, ea, ca să zicem aşa, leagă intrigi cu lumea, iese din nevăzuta împărăţie Amenti şi se aruncă în braţele sirenei lumeşti. Acesta este carnavalul filozofiei, acum ea ia înfăţişare de câine ca un cinic, îmbracă odăjdii sacerdotale ca un alexandrin sau un parfumat veşmânt primăvăratic ca un epicurian. Pentru ea este esenţial acum că îşi pune măşti caracteristice. Aşa cum, potrivit unei legende, Deucalion, pentru a crea oameni, arunca pietre peste umăr, tot aşa şi filozofia, hotărându-se să întemeieze lumea, îşi îndreaptă privirea înapoi (osemintele mamei sale se disting acolo ca mici ostroave); dar, <a id="cit1"></a>asemenea lui Prometeu, care, după ce a răpit focul din cer, începe să construiască case şi să se statornicească pe pământ, filozofia, după ce a cuprins lumea întreagă, se ridică împotriva lumii fenomenelor. Aşa este în zilele noastre filozofia hegeliană.</p>', '<p>În timp ce filozofia s-a izolat într-o lume închisă, unitară, certitudinea acestui caracter unitar s-a dovedit a fi determinată de dezvoltarea filozofiei în general; această dezvoltare determină şi forma pe care o ia transformarea filozofiei în atitudine practică faţă de realitate. În felul acesta, totalitatea lumii, în general, se suprimă în sine, şi această suprimare (Diremption) este dusă la extrem, întrucât existenţa spirituală a devenit liberă, s-a îmbogăţit, ajungând la universalitate. Bătaia inimii a devenit în sine deosebirea — la modul concret, propriu întregului organism. Suprimarea lumii nu este cauzală atunci când laturile lumii sunt totalităţi. Prin urmare, lumea care se opune filozofiei unitare în sine este o lume scindată. Totodată, şi manifestările caracterului activ al acestei filozofii se scindează, devin contradictorii; universalitatea obiectivă a filozofiei se transformă în formele subiective ale conştiinţei particulare, în care se manifestă viaţa ei. Harfele obişnuite scot sunete când sunt atinse de orice mână, iar harfele eoliene numai când corzile lor sunt izbite de rafalele furtunii.</p>'],
'idChr': '1.03text',
'title': ``,
'info': 'Marx (1839—1841): Deosebirea dintre filozofia naturii la Democrit şi filozofia naturii la Epicur',
},
{'year': '1843',
'image': 'marxy',
'content': ['<p class="mid" style="text-align: center;">M. către R.</p>', '<p class="right" style="text-align: right;">Kreuznach, septembrie 1843</p>', '<p>Mă bucură faptul că d-ta ai luat o hotărâre fermă şi că, renunţând să tot priveşti trecutul, îţi îndrepţi gândurile spre un nou proiect. Deci la Paris, această veche universitate a filozofiei — <i>absit omen!</i> [să nu fie de rău augur!] — şi noua capitală a lumii noi! Ceea ce este necesar se înfiripă. De aceea nu mă îndoiesc că toate dificultăţile — pe care nu le subestimez deloc — vor putea fi înlăturate.</p>', '<p>De altfel, indiferent dacă acest proiect se va realiza sau nu, eu în orice caz voi fi la Paris spre sfârşitul lunii, deoarece atmosfera de aici te încătuşează, şi în Germania nu văd absolut nici o posibilitate pentru o activitate liberă.</p>', '<p>În Germania totul este reprimat cu violenţă; a început o perioadă de adevărată anarhie a spiritului, de domnie a prostiei, iar Zürichul ascultă de ordinele primite de la Berlin; devine, prin urmare, din ce în ce mai evident că trebuie căutat un nou punct de întâlnire pentru capetele independente care gândesc realmente. Sunt convins că planul nostru răspunde unei necesităţi reale, şi necesităţile reale trebuie să-şi găsească înfăptuirea lor reală. Prin urmare, nu mă îndoiesc de reuşită, numai să ne apucăm serios de treabă.</p>', '<p>Se pare că mai mari decât piedicile din afară sunt dificultăţile dinăuntru. Căci, dacă în ce priveşte problema „de unde?“ nu există nici o îndoială, apoi în ce priveşte problema „încotro?“ confuzia este cu atât mai mare. Nu numai că printre reformatori începe să se facă simţită o anarhie generală, dar fiecare dintre ei este nevoit să recunoască că nu are o viziune exactă asupra a ceea ce trebuie făurit. Dar tocmai în aceasta constă superioritatea noului curent, că nu căutăm să anticipăm în mod dogmatic viitorul, ci că abia prin critica lumii vechi vrem să găsim lumea nouă. Până acum filozofii ţineau în sertarul mesei lor de lucru soluţia tuturor enigmelor, şi proasta lume exoterică n-avea decât să deschidă gura pentru ca porumbeii ştiinţei absolute să-i pice gata fripţi. Acum filozofia a devenit lumească, şi dovada cea mai incontestabilă în această privinţă o constituie faptul că însăşi conştiinţa filozofică a fost atrasă în vâltoarea luptei nu numai din punct de vedere exterior, ci şi interior. <a id="cit9"></a>Dar dacă construirea viitorului şi rezolvarea tuturor problemelor pentru toate vremurile de aici înainte nu este treaba noastră, ştim în schimb cu atât mai precis ce trebuie să facem în prezent: <i>o critică necruţătoare a stării de lucruri existente</i>, necruţătoare în sensul că această critică nu se teme nici de concluziile la care ajunge şi nici de conflictele cu puterile existente.</p>', '<p>De aceea nu sunt pentru arborarea unui steag dogmatic; dimpotrivă, trebuie să încercăm să-i ajutăm pe dogmatici să-şi dea seama de sensul propriilor lor teze. O asemenea abstracţie dogmatică este, mai ales, <i>comunismul</i>, şi aici am în vedere nu un comunism închipuit şi posibil, ci comunismul care există în realitate sub forma în care-l propovăduiesc Cabet, Dezamy, <a href="javascript:void(0);" id="n12">[12]</a> Weitling <a href="javascript:void(0);" id="n13">[13]</a> etc. Acest comunism nu este el însuşi decât o formă de manifestare aparte a principiului umanist, care nu s-a eliberat încă de influenţa opusului său — sistemul proprietăţii private. De aceea desfiinţarea proprietăţii private nu este deloc identică cu comunismul, şi nu întâmplător, ci în mod necesar au apărut alături de comunism alte doctrine socialiste, ca, de exemplu, acelea ale lui Fourier, Proudhon etc., deoarece el însuşi nu reprezintă altceva decât o realizare specială, unilaterală a principiului socialist.</p>', '<p>Dar şi principiul socialist în ansamblul său nu este nici el decât o latură care priveşte <i>realitatea</i> adevăratei esenţe omeneşti. Trebuie însă să acordăm atenţie şi celeilalte laturi, existenţei teoretice a omului, să facem, prin urmare, din religie, ştiinţă etc. un obiect al criticii noastre. Pe lângă aceasta, vrem să-i influenţăm pe contemporanii noştri, şi mai ales pe contemporanii noştri germani. Se pune întrebarea: cum trebuie să procedăm? Două fapte nu pot fi tăgăduite. Religia, în primul rând, apoi politica sunt problemele care preocupă cel mai mult Germania de azi. Aceste probleme, oricum s-ar prezenta ele, trebuie luate ca puncte de plecare, iar nu să le opunem cine ştie ce sistem gata confecţionat, ca bunăoară <i>„Voyage en Icarie“</i>. <a href="javascript:void(0);" id="n14">[14]</a></p>', '<p><a id="cit8"></a>Raţiunea a existat întotdeauna, dar nu întotdeauna într-o formă rezonabilă. Criticul poate deci lua ca punct de plecare orice formă a conştiinţei teoretice şi practice, şi din formele <i>proprii</i> ale realităţii existente să dezvolte realitatea adevărată ca menire şi scop final al ei. În ceea ce priveşte viaţa adevărată, tocmai <i>statul politic</i> — chiar acolo unde încă nu s-a pătruns în mod conştient de cerinţele socialiste — cuprinde în toate formele sale <i>moderne</i> cerinţele raţiunii. Şi el nu se opreşte aici. El presupune pretutindeni raţiunea ca fiind realizată. Dar în acelaşi timp el ajunge pretutindeni la o contradicţie între menirea lui ideală şi premisele lui reale.</p>', '<p>Din acest conflict al statului politic cu sine însuşi poate fi dezvoltat deci pretutindeni adevărul social. Aşa cum <i>religia</i> reprezintă sumarul luptelor teoretice ale omenirii, tot aşa <i>statul politic</i> reprezintă sumarul luptelor ei practice. Statul politic exprimă deci, în cadrul formei sale <i>sub specie rei publicae</i> [din punct de vedere al republicii], toate luptele, necesităţile şi adevărurile sociale. Prin urmare, a face un obiect de critică dintr-o problemă politică cu totul specială, cum este bunăoară deosebirea dintre sistemul stărilor <a href="javascript:void(0);" id="n15">[15]</a> şi cel reprezentativ, nu înseamnă câtuşi de puţin a coborî de <i>la hauteur des principes</i> [înălţimea principiilor], deoarece această problemă nu face decât să exprime în limbaj <i>politic</i> deosebirea dintre domnia omului şi domnia proprietăţii private. Prin urmare, criticul nu numai că poate, dar şi trebuie să abordeze aceste probleme politice (care, după părerea socialiştilor înfocaţi, sunt sub demnitatea lor). Arătând superioritatea sistemului reprezentativ faţă de cel al stărilor, criticul <i>va trezi în mod practic interesul</i> unui mare grup de oameni. Ridicând sistemul reprezentativ de la forma lui politică la forma generală şi scoţând în evidenţă semnificaţia adevărată care stă la baza lui, criticul obligă în acelaşi timp acest grup de oameni să se depăşească pe sine însuşi, căci victoria lui este totodată şi înfrângerea lui.</p>', '<p>Prin urmare, nimic nu ne împiedică să legăm critica noastră de critica politicii, să ne situăm pe o poziţie partinică în politică, cu alte cuvinte să legăm şi să identificăm critica noastră cu lupta <i>reală</i>. În cazul acesta, noi nu ne prezentăm în faţa lumii ca nişte doctrinari, cu un principiu nou: iată adevărul, cădeţi în genunchi în faţa lui! <a id="cit7"></a>Noi dezvoltăm lumii noi principii din propriile ei principii. Noi nu-i spunem: renunţă la luptele tale, ele sunt o prostie; noi îţi vom da adevărata lozincă de luptă. Noi îi arătăm doar pentru ce luptă de fapt, şi conştiinţa aceasta este un lucru pe care lumea <i>trebuie</i> să şi-l însuşească vrând-nevrând.</p>', '<p>Reforma conştiinţei constă <i>numai</i> în a face lumea să devină conştientă de propria ei conştiinţă, în a o trezi din visul ei despre sine însăşi, în a-i <i>explica</i> sensul propriilor ei acţiuni. Scopul nostru nu poate consta în altceva — aşa cum e cazul şi cu critica religiei a lui Feuerbach — decât în a da problemelor religioase şi politice forma omenească conştientă de sine însăşi.</p>', '<p>Deviza noastră, prin urmare, trebuie să fie: reforma conştiinţei nu prin dogme, ci prin analizarea conştiinţei mistice, nelămurită încă asupra ei însăşi, indiferent dacă ea apare într-o formă religioasă sau într-o formă politică. Atunci se va dovedi că lumea visează de multă vreme un lucru pe care-l poate avea în realitate numai devenind conştientă de el. Se va dovedi că nu este vorba de a trage în minte o mare linie de demarcaţie între trecut şi viitor, ci de <i>a înfăptui</i> ideile trecutului. Se va dovedi, în sfârşit, că omenirea nu începe o muncă <i>nouă</i>, ci realizează în mod conştient munca ei veche.</p>', '<p>Putem, prin urmare, să rezumăm orientarea revistei noastre într-un cuvânt: autolămurirea (filozofie critică) a epocii asupra sensului luptelor şi năzuinţelor ei. Aceasta este o sarcină pentru lume şi pentru noi. Ea nu poate fi decât opera forţelor unite. Este vorba de <i>o confesiune</i>, şi de nimic altceva. Pentru a fi iertată de păcatele ei, omenirea trebuie doar să le recunoască drept ceea ce sunt ele în realitate.</p>'],
'idChr': '1.04text',
'title': ``,
'info': 'Marx (1843): Scrisori din „Analele germano-franceze“',
},
{'year': '1843',
'image': 'marxy',
'content': ['<h6 style="text-align: center;">Statul şi societatea civilă</h6>', '<p>Ideea se transformă în subiect de sine stătător, iar raportul <i>real</i> dintre familie şi societatea civilă, pe de o parte, şi stat, pe de altă parte, este conceput ca activitate a lor <i>internă imaginară</i>. În realitate, familia şi societatea civilă constituie premisele statului, căci tocmai ele sunt propriu-zis active; în gândirea speculativă însă toate acestea sunt răsturnate cu capul în jos. Dar în timp ce ideea se transformă în subiect de sine stătător, subiectele reale — societatea civilă, familia, „împrejurările, arbitrarul etc.“ — devin aici momente obiective cu altă semnificaţie ale ideii <i>nereale</i>.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><i>Raţional</i>, tezele lui Hegel vor să spună:</p>', '<p>Familia şi societatea civilă sunt părţi ale statului. Materialul statului este repartizat între ele „de către împrejurări, arbitrar şi propria alegere a determinării“. Cetăţenii sunt membri ai familiei şi membri ai societăţii civile.</p>', '<p>„Ideea reală, spiritul, care <i>se divide el însuşi</i> în cele două sfere ideale ale noţiunii sale, familia şi societatea civilă, considerate ca <i>finitate a sa“</i>, adică împărţirea statului în familie şi în societate civilă este <i>ideală</i>, adică necesară, ţine de esenţa statului. Familia şi societatea civilă sunt părţi reale ale statului, existenţe spirituale reale ale voinţei; ele sunt moduri de existenţă ale statului. Familia şi societatea civilă se transformă <i>ele însele</i> în stat, constituind forţa motrice. După Hegel, dimpotrivă, ele sunt <i>produse</i> ale ideii reale; unirea lor în stat nu este rezultatul propriului lor proces de viaţă, ci al procesului de viaţă al ideii care le-a desprins din sine, şi anume ele constituie finitatea acestei idei; ele îşi datorează existenţa lor nu propriului lor spirit, ci altui spirit. Ele nu sunt autodeterminări, ci determinări pricinuite de un al treilea; de aceea şi sunt definite ca „finitate“, ca propria <i>finitate</i> a „ideii reale“. Scopul existenţei lor nu este însăşi această existenţă, ci ideea desprinde din sine aceste premise „pentru a ieşi din idealitatea lor ca spirit real infinit pentru sine“, adică: statul politic nu poate fiinţa fără baza naturală a familiei şi baza artificială a societăţii civile. Ele reprezintă pentru stat o condiţie sine qua non [condiţie necesară]. Dar la Hegel condiţia se transformă în condiţionat, determinantul în determinat, producătorul în produs al produsului său. Ideea reală se înjoseşte în „finitatea“ familiei şi a societăţii civile numai pentru ca prin suprimarea ei să producă propria lui infinitate şi să se bucure de ea. Ea „repartizează <i>deci“</i> (pentru a-şi atinge scopul) „între aceste sfere materialul acestei realităţi finite a sa“ (a acestei? care? căci sferele acestea sunt doar „realitatea“ lui „finită“, „materialul“ lui), „pe indivizii ca mulţime“ (aici materialul statului sunt „indivizii, mulţimea“, „din ei este alcătuit statul“; această existenţă a statului este declarată aici ca un rezultat al activităţii ideii, ca un rezultat al „repartizării“ pe care o săvârşeşte ea cu propriul său material: fapt e că statul ia naştere din această mulţime de oameni care există ca membri de familie şi membri ai societăţii civile; însă gândirea speculativă proclamă acest fapt ca un rezultat al activităţii ideii, şi nu al ideii acestei mulţimi, ci al activităţii unei idei subiective, diferite de faptul însuşi), „astfel că, în individ, această repartizare“ (mai înainte era vorba doar de repartizarea indivizilor între sfera familiei şi aceea a societăţii civile) „apare ca fiind mijlocită de către împrejurări, arbitrar etc.“. Realitatea empirică va apărea, prin urmare, aşa cum este; ea este considerată chiar ca raţională, dar ea nu este raţională din cauza raţiunii ei proprii, ci pentru că în existenţa lui empirică faptul real are o altă semnificaţie decât cea proprie. Faptul de la care se porneşte nu este conceput ca atare, ci ca un rezultat mistic. Realul devine fenomen, însă ideea nu are alt conţinut decât acest fenomen. Ideea nu are totodată alt scop decât cel logic, acela „de a deveni pentru sine spirit real infinit“. În acest paragraf este cuprins întregul mister al filozofiei dreptului şi al filozofiei hegeliene în general.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dacă Hegel ar fi pornit de la subiectele reale considerate ca baze ale statului, el nu ar fi avut nevoie să recurgă, în mod mistic, la subiectivarea statului. „Dar subiectivitatea — spune Hegel — are, de fapt, o existenţă adevărată numai ca <i>subiect</i>, după cum personalitatea are o existenţă adevărată numai ca <i>persoană“</i>. Şi aici este o mistificare. Subiectivitatea este o determinare a subiectului, personalitatea este o determinare a persoanei. În loc de a le concepe pur şi simplu ca predicate ale subiectelor lor, Hegel ipostazează predicatele şi apoi le face să se transforme într-un mod mistic în subiectele lor.</p>', '<p>Subiectul constituie existenţa predicatelor, prin urmare subiectul constituie existenţa subiectivităţii etc. Hegel însă ipostazează predicatele, obiectele, dar el le ipostazează izolându-le de autonomia lor reală, de subiectul lor. După aceea subiectul real apare doar ca rezultat al lor, când de fapt trebuie pornit tocmai de la subiectul real şi trebuie avută în vedere obiectivarea lui. Substanţa mistică devine, aşadar, la Hegel subiect real, iar subiectul real apare ca altceva, ca un moment al substanţei mistice. Tocmai pentru că Hegel porneşte nu de la entitatea reală (<span class="greek">ύποκείμενον</span>, subiect), ci de la predicatele determinării generale, şi pentru că aceste determinări trebuie să aibă totuşi un suport, ideea mistică va deveni acest suport. Dualismul constă aici tocmai în faptul că Hegel nu consideră generalul ca adevărata esenţă a realului finit, adică a ceea ce este existent, determinat, şi nu consideră entitatea reală (Ens) ca fiind <i>adevăratul subiect</i> al infinitului.</p>'],
'idChr': '1.05.01text',
'title': `Statul şi societatea civilă`,
'info': 'Marx (1843): Contribuţii la critica filozofiei hegeliene a dreptului',
},
{'year': '1843',
'image': 'marxy',
'content': ['<h6 style="text-align: center;">Suveranitatea</h6>', '<p>În felul acesta, suveranitatea, esenţa statului, este considerată aici în primul rând ca o fiinţă autonomă, ea este obiectivată. Apoi, se înţelege de la sine, acest obiectiv trebuie să devină din nou subiect. Dar acest subiect apare atunci ca o incarnare proprie a suveranităţii, când de fapt suveranitatea nu este altceva decât spiritul obiectivat al subiectelor statului.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Ca şi cum nu poporul ar fi statul real! Statul e o abstracţie. Numai poporul este concretul. Şi e semnificativ că Hegel, care atribuie fără să ezite abstractului o calitate atât de vie cum este suveranitatea, manifestă atâtea şovăieli şi reticenţe atunci când recunoaşte o asemenea calitate concretului.</p>', '<blockquote>„Dar suveranitatea poporului, privită în <i>opoziţie cu suveranitatea care există în monarh</i>, reprezintă sensul obişnuit în care a început să se vorbească, în timpurile moderne, de suveranitatea poporului; privită în această opoziţie, suveranitatea poporului face parte din ideile confuze la baza cărora se află reprezentarea <i>necioplită a poporului“</i>.</blockquote>', '<p>„Ideile confuze“ şi „reprezentarea <i>necioplită“</i> sunt, aici, proprii numai lui Hegel. Căci dacă suveranitatea <i>există</i> în monarh, atunci e o absurditate să vorbeşti de o suveranitate opusă, existentă în popor; căci noţiunea de suveranitate exclude posibilitatea unei duble existenţe, şi cu atât mai mult a uneia contradictorii. Dar:</p>', '<p>1) tocmai aceasta-i întrebarea: suveranitatea, care este absorbită în monarh, nu este ea o iluzie? Suveranitatea monarhului sau a poporului — iată întrebarea!</p>', '<p>2) se poate vorbi şi despre o suveranitate a poporului <i>în opoziţie cu suveranitatea care există în monarh</i>. Dar atunci nu mai este vorba de <i>una şi aceeaşi suveranitate</i> care apare sub două aspecte, ci de două <i>noţiuni cu totul opuse ale suveranităţii</i>, dintre care una înseamnă o suveranitate care poate exista numai în <i>monarh</i>, iar cealaltă o suveranitate care poate exista numai în <i>popor</i>. E ca şi cum ne-am întreba: dumnezeu e suveranul, sau omul e suveranul? Una din aceste două suveranităţi e un neadevăr, chiar dacă e un neadevăr care există.</p>', '<blockquote>„Luat <i>fără</i> monarhul său şi fără acea <i>structură</i> a întregului care este<span class="spt"> <i>tocmai</i></span> completarea necesară şi directă <i>a</i><span class="spt"> <i>acestuia</i></span>, poporul este masa informă care nu mai este un stat şi căreia nu i se mai potriveşte <i>nici una</i> din determinările prezente numai în întregul <i>structuralizat în sine:</i> suveranitate, guvern, justiţie, autoritate, stări etc. Prin faptul că la cutare popor apar astfel de momente care privesc organizarea, viaţa de stat, poporul încetează de a mai fi acea abstracţie nedeterminată care numai în reprezentare generală se numeşte popor“.</blockquote>', '<p>Toate acestea nu sunt decât o tautologie. Dacă un popor are un monarh şi o structură care este în mod necesar şi direct o completare a acestuia, adică dacă este organizat ca o monarhie, o dată scos din această structurare el devine în mod firesc o masă informă şi o simplă reprezentare generală.</p>', '<blockquote>„Dacă prin suveranitatea poporului se înţelege forma <i>republicii</i>, şi anume, mai precis, forma democraţiei [...], atunci [...] nu mai poate fi vorba de o asemenea reprezentare când avem de-a face cu ideea dezvoltată“.</blockquote>', '<p>Fireşte, asta-i adevărat numai dacă despre democraţie avem o „asemenea reprezentare“, iar nu o „idee dezvoltată“.</p>'],
'idChr': '1.05.02text',
'title': `Suveranitatea`,
'info': 'Marx (1843): Contribuţii la critica filozofiei hegeliene a dreptului',
},
{'year': '1843',
'image': 'marxy',
'content': ['<h6 style="text-align: center;">Democraţia</h6>', '<p>Democraţia este adevărul monarhiei, dar monarhia nu este adevărul democraţiei. Monarhia este în mod necesar democraţie ca inconsecvenţă faţă de ea însăşi; momentul monarhic însă nu este o inconsecvenţă în democraţie. Monarhia nu poate fi concepută prin ea însăşi, în timp ce democraţia da. În democraţie nici unul dintre momentele ei nu capătă altă semnificaţie decât aceea care îi revine. Fiecare moment nu este în realitate decât un moment al marelui demos. În monarhie însă o parte determină caracterul întregului. Întreaga orânduire de stat trebuie să se modifice potrivit punctului fix. Democraţia este genul orânduirii de stat. Monarhia este o specie, şi anume o specie proastă. Democraţia este conţinut şi formă. Monarhia <i>ar trebui</i> să fie numai formă, însă în realitate ea falsifică conţinutul.</p>', '<p>În monarhie, întregul — poporul — este subsumat unuia dintre modurile sale de existenţă concretă, orânduirii lui politice; în democraţie <i>însăşi orânduirea de stat</i> apare numai ca <i>una</i> din determinări, şi anume ca autodeterminare a poporului. În monarhie este vorba despre poporul orânduirii de stat; în democraţie este vorba de orânduirea de stat a poporului. Democraţia este <i>enigma</i> rezolvată a tuturor formelor de orânduire de stat. Aici orânduirea de stat nu este numai <i>în sine</i>, după esenţa ei, dar şi după <i>existenţa</i> ei, după realitatea mereu redusă la fundamentul ei real, la <i>omul real</i>, la <i>poporul real</i>, şi se afirmă ca opera lui <i>proprie</i>. Orânduirea de stat apare aici drept ceea ce este, adică drept un produs liber al omului; s-ar putea spune că în anumite privinţe acest lucru e valabil şi pentru monarhia constituţională, dar diferenţa specifică a democraţiei constă în faptul că aici <i>orânduirea de stat</i> în general nu este decât <i>un</i> moment al existenţei poporului, că nu <i>orânduirea politică</i> în sine formează statul.</p>', '<p>Hegel porneşte de la stat şi transformă pe om în statul subiectivat; democraţia porneşte de la om şi transformă statul în omul obiectivat. Aşa cum nu religia îl creează pe om, ci omul creează religia, tot aşa nu orânduirea de stat creează poporul, ci poporul creează orânduirea de stat. Într-o anumită privinţă, democraţia se află faţă de celelalte forme de stat în acelaşi raport în care se află creştinismul faţă de toate celelalte religii. Creştinismul este religia <span class="greek">κατ’ έξοχήν</span> [cu precădere, prin excelenţă], <i>esenţa religiei</i>, omul zeificat sub forma de religie <i>particulară</i>. Tot astfel democraţia este <i>esenţa oricărei orânduiri de stat</i>, omul socializat ca formă <i>particulară</i> de orânduire de stat; faţă de celelalte forme de orânduire de stat, ea se află în acelaşi raport ca genul faţă de speciile sale, cu deosebirea însă că aici genul apare el însuşi ca existenţă şi, prin urmare, faţă de existenţele care nu corespund esenţei apare el însuşi ca o specie <i>deosebită</i>. În raport cu democraţia, toate celelalte forme de stat reprezintă vechiul ei testament. În democraţie nu omul există de dragul legii, ci legea există de dragul omului; legea exprimă o <i>existenţă umană</i>, în timp ce în celelalte forme de orânduire de stat omul este <i>existenţa legală</i>. Aceasta este deosebirea fundamentală a democraţiei.</p>', '<p>Toate celelalte <i>formaţii de stat</i> sunt <i>forme de stat</i> anumite, <i>particulare</i>, determinate. În democraţie însă principiul <i>formal</i> este totodată şi principiul <i>material</i>. De aceea numai ea reprezintă adevărata unitate a generalului cu particularul. În monarhie, de pildă, sau în republică, definită doar ca formă de stat specifică, omul politic îşi are existenţa sa particulară alături de simplul particular, de omul apolitic. Proprietatea, contractul, căsătoria, societatea civilă apar aici (aşa cum foarte just arată Hegel referindu-se la aceste forme de stat <i>abstracte</i>, cu singura deosebire însă că lui i se <i>pare</i> că dezvoltă ideea statului) drept moduri de existenţă <i>specifice</i> alături de statul <i>politic</i>, drept <i>conţinutul</i> faţă de care <i>statul politic</i> se comportă ca <i>formă organizatoare</i>, se comportă propriu-zis numai ca raţiune în sine lipsită de conţinut, care determină, care delimitează când afirmând, când negând un conţinut dat. În democraţie însă, statul politic, aşa cum apare el alături de acest conţinut şi cum se diferenţiază de el, este el însuşi numai un conţinut <i>particular</i>, ca <i>formă de existenţă</i> particulară a poporului. În monarhie, de pildă, acest particular — orânduirea politică — are semnificaţia <i>generalului</i>, care determină şi domină tot ce este particular. În democraţie statul ca moment particular reprezintă <i>numai</i> particularul, iar ca moment general el reprezintă în realitate generalul, adică nu reprezintă o anumită determinare spre deosebire de un alt conţinut. Francezii moderni au înţeles prin aceasta că în democraţia adevărată <i>statul politic dispare</i>. Acest lucru e adevărat în măsura în care, în democraţie, statul politic ca atare, ca orânduire de stat, nu mai contează drept întregul.</p>', '<p>În toate formele de stat, afară de democraţie, <i>statul, legea, orânduirea de stat</i> sunt momente dominante fără ca statul să domine în mod efectiv, adică fără ca el să pătrundă în mod material conţinutul celorlalte sfere, al sferelor nepolitice. În democraţie, orânduirea de stat, legea, statul însuşi, în măsura în care el reprezintă orânduirea politică, nu constituie decât o autodeterminare a poporului, un conţinut determinat al acestuia.</p>', '<p><a id="cit6"></a>De altfel, se înţelege de la sine că toate formele de stat au <i>drept</i> adevăr democraţia şi că de aceea, în măsura în care nu sunt democraţii, ele nu sunt nici adevărate.</p>'],
'idChr': '1.05.03text',
'title': `Democraţia`,
'info': 'Marx (1843): Contribuţii la critica filozofiei hegeliene a dreptului',
},
{'year': '1843',
'image': 'marxy',
'content': ['<h6 style="text-align: center;">Politică: antică, medievală şi modernă</h6>', '<p>În statele din antichitate, statul politic formează conţinutul statului, excluzând celelalte sfere; statul modern, dimpotrivă, este o adaptare reciprocă între statul politic şi cel nepolitic.</p>', '<p>În democraţie statul <i>abstract</i> încetează de a mai fi momentul dominant. Însuşi conflictul dintre monarhie şi republică continuă să fie un conflict în cadrul statului abstract. Republica <i>politică</i> este o democraţie înlăuntrul formei abstracte de stat. De aceea forma abstractă de stat a democraţiei este republica; însă aici ea încetează de a fi o orânduire <i>numai politică</i>.</p>', '<p>Proprietatea etc., într-un cuvânt întregul conţinut al dreptului şi al statului, este, cu unele modificări, acelaşi în America de Nord ca şi în Prusia. Acolo, prin urmare, <i>republica</i> este o simplă <i>formă</i> de stat, aşa cum este aici monarhia. Conţinutul statului se află în afara acestor forme de orânduire politică. De aceea Hegel are dreptate când spune: statul politic este orânduirea politică. Cu alte cuvinte, statul material nu are un caracter politic. Aici avem de-a face cu o identitate numai exterioară, cu o determinare reciprocă. Din diferitele momente ale vieţii poporului, cea care s-a efectuat cu cea mai mare trudă a fost formarea statului politic, a orânduirii de stat. Orânduirea de stat s-a afirmat faţă de celelalte sfere ca raţiune generală, ca ceva situat dincolo de ele. Sarcina istorică a constat apoi în a revendica statul politic pentru lumea reală, însă sferele particulare nu-şi dau seama că o dată cu esenţa transcendentă a orânduirii de stat sau a statului politic se înlătură şi esenţa lor particulară, şi că existenţa transcendentă a statului politic nu este nimic altceva decât afirmarea propriei lor înstrăinări. <i>Orânduirea politică</i> a fost până acum <i>sfera religioasă</i>, <i>religia</i> vieţii poporului, cerul generalităţii ei în opoziţie cu <i>existenţa pământească</i> a realităţii ei. Sfera politică a fost singura sferă statală în stat, singura sferă în care conţinutul a fost, ca şi forma, un conţinut generic reprezentând adevăratul general; însă totodată în aşa fel că, în timp ce această sferă se opunea celorlalte, conţinutul ei devenea şi el un conţinut formal şi particular. <i>Viaţa politică</i> în sensul modern este <i>scolasticismul</i> vieţii poporului. <i>Monarhia</i> este expresia desăvârşită a acestei înstrăinări, în timp ce <i>republica</i> este negaţia ei în propria sa sferă. Se înţelege de la sine că orânduirea politică ca atare s-a dezvoltat numai acolo unde sferele private au ajuns la o existenţă independentă. Acolo unde comerţul şi proprietatea funciară nu sunt libere, unde ele n-au devenit încă independente, nici orânduirea politică nu este încă independentă. Evul mediu a fost <i>democraţia nelibertăţii</i>.</p>', '<p>Abstracţia <i>statului ca atare</i> este proprie abia timpurilor moderne, deoarece abstracţia vieţii private este proprie numai timpurilor moderne. Abstracţia <i>statului politic</i> este un produs modern.</p>', '<p>În evul mediu existau iobagi, exista proprietate de pământ feudală, corporaţie meşteşugărească, corporaţie a învăţaţilor etc., adică în evul mediu proprietatea, comerţul, societatea, omul sunt <i>politice</i>, conţinutul material al statului este determinat de forma lui, fiecare sferă privată are un caracter politic sau este o sferă politică; cu alte cuvinte, politica constituie în acelaşi timp şi caracterul sferelor private. În evul mediu, orânduirea politică este orânduirea proprietăţii private, dar numai pentru că orânduirea proprietăţii private este o orânduire politică. În evul mediu, viaţa poporului şi viaţa statului sunt identice. Principiul real al statului este omul, însă omul <i>neliber</i>. Avem deci <i>democraţia nelibertăţii</i>, înstrăinarea realizată. Opoziţia abstractă, reflectată e proprie numai lumii moderne. Evul mediu reprezintă dualismul <i>real</i>, epoca modernă dualismul <i>abstract</i>.</p>', '<blockquote>„Pe treapta menţionată mai sus, pe care a fost făcută împărţirea orânduirilor de stat în democraţie, aristocraţie şi monarhie din punctul de vedere al<i><span class="spt"> unităţii substanţiale care încă se menţine în sine, care</span></i> n-a ajuns<i><span class="spt"> încă la diferenţierea sa infinită şi la adâncirea în sine</span></i>, pe această treaptă momentul <i>hotărârii finale a voinţei care se determină pe sine</i> nu apare într-o <i>realitate</i> particulară ca moment organic <i>imanent</i> al statului pentru sine“.</blockquote>', '<p>În monarhia, democraţia, aristocraţia nemijlocită nu există încă nici o orânduire politică distinctă de statul real, material sau de restul conţinutului vieţii poporului. Statul politic încă nu apare ca <i>forma</i> statului material. Sau, ca în Grecia, res publica [stat, republică (sensul originar: treburi, afaceri obşteşti)] este o chestiune particulară reală, conţinutul real al cetăţenilor, şi omul particular este sclav; statul politic ca atare este conţinutul adevărat şi unic al vieţii şi voinţei lor; sau, ca în statele despotice ale Asiei, statul politic nu e altceva decât arbitrarul unui individ particular, sau statul politic, ca şi cel material, este sclav. Ceea ce deosebeşte statul modern de aceste state în care a existat o unitate substanţială între popor şi stat nu este faptul că diferitele momente ale orânduirii de stat s-au dezvoltat până ce au devenit o realitate <i>particulară</i>, cum pretinde Hegel, ci în faptul că orânduirea de stat însăşi s-a dezvoltat până la treapta unei realităţi <i>particulare</i> alături de viaţa reală a poporului, în faptul că statul politic a devenit <i>orânduirea</i> restului statului.</p>'],
'idChr': '1.05.04text',
'title': `Politică: antică, medievală şi modernă`,
'info': 'Marx (1843): Contribuţii la critica filozofiei hegeliene a dreptului',
},
{'year': '1843',
'image': 'marxy',
'content': ['<h6 style="text-align: center;">Birocraţia</h6>', '<p>„Formalismul de stat“ care este întruchipat în birocraţie este „statul ca formalism“, şi ca un astfel de formalism a descris-o şi Hegel. Cum însă acest „formalism de stat“ se constituie ca putere reală şi devine propriul său conţinut <i>material</i>, se înţelege de la sine că „birocraţia“ este o ţesătură de iluzii <i>practice</i>, sau „iluzia statului“. Spiritul birocratic este un spirit cu totul iezuit, teologic. Birocraţii sunt iezuiţii statului şi teologii statului. Birocraţia este la république prêtre [republica popilor].</p>', '<p>Întrucât birocraţia, potrivit <i>esenţei</i> sale, este „statul ca formalism“, ea este un asemenea stat şi potrivit <i>scopului ei</i>. Scopul real al statului apare deci birocraţiei ca un scop îndreptat <i>împotriva</i> statului. Spiritul birocraţiei este „spiritul formal al statului“. Ea transformă deci „spiritul formal al statului“, sau lipsa <i>reală</i> de spirit a statului, într-un imperativ categoric. În propriii ei ochi, birocraţia este scopul final al statului. Cum birocraţia transformă scopurile ei „formale“ în conţinut, ea intră pretutindeni în conflict cu scopurile „reale“. De aceea ea este nevoită să prezinte ceea ce este formal drept conţinut, iar conţinutul drept formal. Scopurile statului se transformă în scopuri ale birocraţiei, iar scopurile birocraţiei în scopuri ale statului. <a id="cit4"></a>Birocraţia este un cerc din care nimeni nu poate scăpa. Ierarhia ei este o <i>ierarhie a cunoştinţelor</i>. Vârfurile încredinţează cercurilor inferioare grija de a înţelege amănuntele, în timp ce cercurile inferioare socotesc vârfurile în stare să înţeleagă generalul, şi astfel se înşală reciproc.</p>', '<p>Alături de statul real, birocraţia este statul imaginar, spiritualismul statului. Orice lucru are de aceea două sensuri, unul real şi altul birocratic, după cum şi cunoaşterea (la fel şi voinţa) are un dublu sens: unul real şi altul birocratic. Însă fiinţa reală este privită de birocraţie prin prisma fiinţei sale birocratice, prin prisma fiinţei sale transcendente, spirituale. Birocraţia are în posesiunea ei fiinţa statului, fiinţa spirituală a societăţii; aceasta este <i>proprietatea</i> ei <i>privată</i>. Spiritul general al birocraţiei este secretul, <i>misterul</i>, a cărui păstrare este asigurată în interior de organizarea ei ierarhică, iar faţă de lumea din afară de caracterul ei de corporaţie închisă. Spiritul statului, dacă e cunoscut de toţi, ca şi sentimentul statal, apar birocraţiei ca o <i>trădare</i> faţă de misterul ei. În consecinţă, <i>autoritatea</i> este principiul ştiinţei ei şi divinizarea autorităţii este <i>sentimentul</i> ei. Chiar în sânul birocraţiei <i>spiritualismul</i> devine însă un <i>materialism cras</i>, materialismul supunerii pasive, al credinţei în autoritate, al <i>mecanismului</i> unei activităţi formale determinate, al unor principii, idei şi tradiţii fixe. În ceea ce-l priveşte pe birocratul individual luat aparte, scopul statului devine scopul său privat, devine o <i>vânătoare după posturi tot mai înalte</i>, devine <i>carierism</i>. În primul rând, birocratul consideră viaţa reală ca o viaţă <i>materială</i>, deoarece <i>spiritul acestei vieţi îşi are</i> în birocraţie <i>existenţa sa în sine</i>, existenţa sa distinctă. De aceea birocraţia trebuia să tindă să facă viaţa cât mai materială. În al doilea rând, această viaţă reală este pentru el însuşi — adică în măsura în care devine obiectul activităţii birocratice — viaţă materială, căci spiritul său îi este prescris, scopul său este situat în afara lui, existenţa lui este existenţa biroului. Statul există numai sub forma unor spirite birocratice diferite şi fixe, legate între ele prin subordonare şi supunere pasivă. Ştiinţa <i>reală</i> i se pare birocratului ca fiind lipsită de conţinut, după cum viaţa reală i se pare moartă, căci el consideră ca esenţiale această ştiinţă şi viaţă imaginară. Birocratul este deci forţat să se comporte în mod iezuit faţă de stat, indiferent dacă acest iezuitism este conştient sau nu. Dar, din moment ce opusul său este ştiinţa, este necesar ca el să ajungă de asemenea la conştiinţă de sine şi să devină iezuitism intenţionat.</p>', '<p>Dacă birocraţia este, pe de o parte, materialismul cel mai cras, pe de altă parte ea dă dovadă de un spiritualism tot atât de cras prin faptul că vrea <i>să înfăptuiască totul</i>, adică face din <i>voinţă</i> causa prima [cauză primă], pentru că existenţa ei constă numai în <i>activitate</i> şi conţinutul îl primeşte din afară; aşadar ea nu-şi poate dovedi existenţa decât prin formarea, prin îngrădirea acestui conţinut. <a id="cit4"></a>Pentru birocrat lumea este un simplu obiect al activităţii lui.</p>', '<p>Atunci când Hegel denumeşte puterea guvernamentală latura <i>obiectivă</i> a suveranităţii inerente monarhului, acest lucru este exact în sensul în care biserica catolică era <i>existenţa reală</i> a suveranităţii, a sfintei treimi, a conţinutului şi spiritului ei. În birocraţie identitatea interesului de stat şi a scopului privat special este afirmată în aşa fel, că <i>interesul de stat</i> devine un scop privat <i>special</i> faţă de alte scopuri private.</p>', '<p>Suprimarea birocraţiei nu este posibilă decât atunci când interesul general devine <i>în realitate</i>, şi nu — ca la Hegel — numai în gândire, în <i>abstracţie</i>, un interes particular, ceea ce nu este cu putinţă decât dacă interesul particular devine într-adevăr un interes <i>general</i>. Hegel porneşte de la o opoziţie ireală şi de aceea nu ajunge decât la o identitate imaginară, care în realitate este ea însăşi tot o opoziţie. Birocraţia este o identitate de acest fel.</p>'],
'idChr': '1.05.05text',
'title': `Birocraţia`,
'info': 'Marx (1843): Contribuţii la critica filozofiei hegeliene a dreptului',
},
{'year': '1843',
'image': 'marxy',
'content': ['<h6 style="text-align: center;">I.<br/>\n<i>Bruno Bauer. „Problema evreiască“</i>. Braunschweig, 1843</h6>', '<p>Evreii germani cer emanciparea. Ce fel de emancipare cer ei? Emanciparea <i>civică;</i> emanciparea <i>politică</i>.</p>', '<p>Bruno Bauer le răspunde: în Germania nimeni nu este emancipat politiceşte. Nici noi nu suntem liberi. Cum să vă eliberăm atunci pe voi? Voi, evreii, sunteţi nişte <i>egoişti</i>, din moment ce cereţi o emancipare specială pentru voi ca evrei. Ca germani, ar trebui să acţionaţi în direcţia emancipării politice a Germaniei, ca oameni — în direcţia emancipării omenirii, iar felul special în care sunteţi oprimaţi şi huliţi să-l consideraţi nu ca o excepţie de la regulă, ci, dimpotrivă, ca o confirmare a regulii.</p>', '<p>Sau, poate, evreii cer egalitate de drepturi cu <i>supuşii creştini?</i> În cazul acesta ei recunosc legitimitatea <i>statului creştin</i>, recunosc, prin urmare, regimul subjugării generale. De ce le displace jugul lor special, dacă le place cel general? De ce să se intereseze germanul de eliberarea evreului dacă evreul nu se interesează de eliberarea germanului?</p>', '<p>Statul <i>creştin</i> cunoaşte numai <i>privilegii</i>. În acest stat evreul are privilegiul de a fi evreu. Ca evreu, el are drepturi pe care creştinii nu le au. De ce cere atunci drepturi pe care el nu le are, dar de care se bucură creştinii?</p>', '<p>Când evreul vrea să se emancipeze de statul creştin, el cere prin aceasta ca statul creştin să renunţe la prejudecata lui <i>religioasă</i>. Dar el, evreul, renunţă oare la prejudecata <i>lui</i> religioasă? Are el dreptul, în acest caz, să pretindă altuia o asemenea abdicare de la religia sa?</p>', '<p>Prin <i>esenţa sa</i>, statul creştin nu poate emancipa pe evreu, dar, adaugă Bauer, prin esenţa sa nici evreul nu poate fi emancipat. Atâta vreme cât statul este creştin şi evreul este evreu, amândoi sunt tot atât de puţin apţi să acorde altora emanciparea, pe cât sunt de puţin apţi să primească emanciparea.</p>', '<p>Statul creştin nu se poate comporta faţă de evreu decât în felul său, ca stat creştin, adică aplicând principiul privilegiilor, şi anume permiţând evreului să se separe de ceilalţi supuşi, dar făcându-l, în schimb, să simtă apăsarea celorlalte sfere separate, şi aceasta cu atât mai mult cu cât evreul se află în opoziţie <i>religioasă</i> cu religia dominantă. Dar nici evreul nu se poate comporta faţă de <i>stat</i> decât ca evreu, adică privind statul ca ceva străin, opunând adevăratei naţionalităţi naţionalitatea lui himerică, adevăratei legi legea lui iluzorie, considerându-se îndreptăţit să se separe de restul omenirii, neluând parte, din principiu, la mişcarea istorică şi aşteptând un viitor care nu are nimic comun cu viitorul întregii omeniri, socotindu-se membru al poporului evreu şi socotindu-l pe acesta drept poporul ales.</p>', '<p>Pe ce bază cereţi deci voi, evreii, emanciparea? În numele religiei voastre? Ea este duşmanul de moarte al religiei de stat. Ca cetăţeni? În Germania nu există cetăţeni. Ca oameni? Sunteţi tot atât de puţin oameni ca şi cei la care faceţi apel.</p>', '<p>Bauer a pus într-un chip nou problema emancipării evreilor, după ce a făcut o critică a felului în care ea a fost pusă şi soluţionată până acum. El se întreabă: care sunt <i>trăsăturile caracteristice</i> ale evreului care trebuie emancipat şi ale statului creştin care trebuie să emancipeze? Şi el răspunde printr-o critică a religiei evreilor, analizează opoziţia <i>religioasă</i> dintre iudaism şi creştinism, arată care e esenţa statului creştin, şi toate acestea sunt expuse cu îndrăzneală, cu ascuţime de spirit şi într-o formă pe cât de precisă, pe atât de expresivă şi viguroasă.</p>', '<p>Cum soluţionează deci Bauer problema evreiască? Care sunt concluziile la care ajunge el? Formularea unei probleme înseamnă soluţionarea ei. Critica problemei evreieşti este un răspuns la problema evreiască. Ea poate fi rezumată după cum urmează:</p>', '<p>Înainte de a putea emancipa pe alţii trebuie să ne emancipăm noi înşine.</p>', '<p>Cea mai rigidă formă de opoziţie dintre evreu şi creştin este opoziţia <i>religioasă</i>. Cum se poate înlătura o opoziţie? Făcând-o imposibilă. Cum poate fi făcută imposibilă o opoziţie <i>religioasă?</i> <i>Desfiinţând religia</i>. De îndată ce evreul şi creştinul încep să considere religiile lor reciproce doar ca <i>diferite trepte de dezvoltare ale spiritului omenesc</i>, ca diferite piei de şarpe pe care le-a lepădat <i>istoria</i>, iar pe <i>om</i> ca pe un şarpe care a fost îmbrăcat în ele, dar le-a lepădat, din acel moment evreul şi creştinul, susţine Bauer, nu se mai află într-o relaţie religioasă, ci într-o relaţie critică, <i>ştiinţifică</i>, într-o relaţie omenească. <i>Ştiinţa</i> devine atunci unitatea lor. Iar în ştiinţă opoziţiile sunt rezolvate chiar de ştiinţă.</p>', '<p>Mai ales evreul <i>german</i> se izbeşte în genere de lipsa de emancipare politică şi de caracterul oficial creştin al statului. Totuşi, în concepţia lui Bauer problema evreiască are o semnificaţie generală, independentă de condiţiile specific germane. Este problema raportului dintre religie şi stat, a <i>contradicţiei dintre captivitatea religioasă şi emanciparea politică</i>. Emanciparea de religie este pusă ca o condiţie atât pentru evreul care vrea să fie emancipat politiceşte, cât şi pentru statul care trebuie să emancipeze pe alţii şi să fie el însuşi emancipat.</p>', '<blockquote>„E adevărat! — ni se va spune şi o spune evreul însuşi — că evreul trebuie să fie emancipat nu ca evreu, nu pentru că este evreu, nu pentru că este călăuzit de minunate principii de moralitate general-umane; dimpotrivă, <i>evreul</i> va da el însuşi prioritate <i>cetăţeanului</i> şi va fi <i>cetăţean</i> cu toate că e evreu şi urmează să rămână evreu. Cu alte cuvinte, el este şi rămâne <i>evreu</i>, deşi e <i>cetăţean</i> şi trăieşte în relaţii general-omeneşti: în ultimă instanţă, firea lui evreiască, limitată totdeauna, triumfă asupra îndatoririlor lui omeneşti şi politice. <i>Prejudecata</i> se menţine, deşi este învinsă de principiile <i>generale</i>. Dar din moment ce se menţine, ea este, dimpotrivă, atotbiruitoare“. „Evreul n-ar putea rămâne evreu în viaţa de stat decât în mod sofistic şi în aparenţă; deci, dacă ar vrea să rămână evreu, simpla aparenţă ar fi esenţialul şi ar triumfa, adică <i>viaţa</i> lui <i>în stat</i> ar fi numai o aparenţă sau o excepţie momentană de la esenţă şi de la regulă“ („Capacitatea evreilor şi a creştinilor de azi de a deveni liberi“. „Douăzeci şi una de coli“, pag. 57).</blockquote>', '<p>Să vedem, pe de altă parte, cum defineşte Bauer sarcina statului:</p>', '<blockquote>„Franţa — spune el — ne-a oferit nu demult“ (dezbaterile din Camera deputaţilor din 26 decembrie 1840) „în legătură cu problema evreiască, aşa cum ne oferă în permanenţă în toate celelalte probleme <i>politice</i>, spectacolul unei vieţi libere, dar a revocat prin lege această libertate şi prin urmare a recunoscut că e doar aparentă, iar pe de altă parte a dezminţit prin fapte legea ei liberă“ („Problema evreiască“, pag. 64).</blockquote>', '<blockquote>„Libertatea generală nu a devenit încă lege în Franţa, <i>de asemenea problema evreiască</i> încă <i>nu</i> este soluţionată, deoarece libertatea proclamată prin lege — anume că toţi cetăţenii sunt egali — este îngrădită în viaţă, care mai este încă stăpânită şi divizată de privilegiile religioase, şi această lipsă de libertate în viaţă acţionează la rândul ei asupra legii şi o sileşte să sancţioneze diferenţierea cetăţenilor, liberi în sine, în asupriţi şi asupritori“ (pag. 65).</blockquote>', '<p>Când ar fi deci rezolvată problema evreiască în Franţa?</p>', '<blockquote>„Evreul, de pildă, ar înceta de a mai fi evreu dacă n-ar mai ţine seamă de legea lui, care-l împiedică să-şi îndeplinească îndatoririle faţă de stat şi faţă de concetăţenii săi, de pildă dacă s-ar duce sâmbătă în Camera deputaţilor şi ar lua parte la dezbaterile publice. Orice <i>privilegiu religios</i> în general, deci şi monopolul unei biserici privilegiate, ar trebui desfiinţat, şi dacă câţiva oameni sau mai mulţi, sau <i>chiar marea lor majoritate, ar continua să creadă că trebuie să-şi îndeplinească anumite îndatoriri religioase</i>, această treabă ar trebui lăsată <i>pe seama lor</i> ca o <i>chestiune pur privată“</i> (pag. 65). „Nu mai există nici o religie atunci când nu mai există o religie privilegiată. Luaţi religiei puterea ei exclusivă şi ea va înceta de a mai exista“ (pag. 66). „Aşa cum d-l Martin du Nord considera propunerea de a nu menţiona duminica în lege ca fiind tot una cu propunerea de a declara că creştinismul a încetat să mai existe, cu acelaşi drept (şi dreptul acesta e perfect întemeiat) declaraţia că legea sabatului nu mai este obligatorie pentru evrei ar echivala cu declaraţia că iudaismul încetează să mai existe“ (pag. 71).</blockquote>', '<p>Aşadar, Bauer cere, pe de o parte, ca evreul să renunţe la iudaism, ca în genere omul să renunţe la religie, pentru a se emancipa ca <i>cetăţean</i>. Pe de altă parte, el e consecvent atunci când consideră desfiinţarea <i>politică</i> a religiei ca desfiinţarea religiei în general. Statul care presupune religia nu este încă un stat adevărat, un stat real.</p>', '<blockquote>„Ce-i drept, reprezentările religioase constituie o garanţie pentru stat. Dar pentru care stat? <i>Pentru ce fel de stat?“</i> (pag. 97).</blockquote>', '<p>Tocmai în acest punct se vădeşte înţelegerea <i>unilaterală</i> a problemei evreieşti.</p>', '<p>În nici un caz nu era suficient să analizeze: Cine trebuie să emancipeze? Cine trebuie să fie emancipat? Critica mai avea de făcut încă un al treilea lucru, şi anume ea trebuia să-şi pună întrebarea: <i>despre ce fel de emancipare</i> este vorba? Ce condiţii decurg din esenţa emancipării cerute? Abia critica <i>emancipării politice</i> însăşi a însemnat critica definitivă a problemei evreieşti şi adevărata ei dizolvare în <i>„problema generală a epocii“</i>.</p>', '<p>Prin faptul că nu ridică problema la o asemenea înălţime, Bauer cade în contradicţii. El pune condiţii care nu-şi au temeiul în însăşi esenţa emancipării <i>politice</i>. El ridică probleme care nu ţin de sarcina lui şi rezolvă sarcini care lasă fără răspuns problema în discuţie. Când Bauer spune despre adversarii emancipării evreilor: „Greşeala lor consta numai în faptul că luau statul creştin drept singurul stat adevărat şi că nu-l supuneau aceleiaşi critici la care supuneau iudaismul“ (pag. 3), el comite, după părerea noastră, greşeala de a supune criticii <i>numai</i> „statul creştin“, şi nu „statul în general“, de a nu cerceta <i>raportul dintre emanciparea politică şi emanciparea omenească</i>, şi, ca urmare, de a pune condiţii care nu sunt explicabile decât prin confundarea necritică a emancipării politice cu cea general-omenească. Când Bauer întreabă pe evrei: aveţi voi dreptul, potrivit punctului vostru de vedere, să cereţi <i>emanciparea politică?</i> — noi punem întrebarea inversă: are punctul de vedere al emancipării <i>politice</i> dreptul să ceară evreilor să renunţe la iudaism, iar oamenilor în general să renunţe la religie?</p>', '<p>Problema evreiască se prezintă sub un aspect diferit, după statul în care se află evreul. În Germania, unde nu există un stat politic, unde nu există un stat ca atare, problema evreiască este o problemă pur <i>teologică</i>. Evreul se află în opoziţie <i>religioasă</i> cu statul care recunoaşte creştinismul ca temelie a sa. Statul acesta este teolog <i>ex professo</i> [de profesie]. Critica este aici o critică a teologiei, o critică cu două tăişuri: critica teologiei creştine şi critica celei iudaice. Dar în felul acesta ne mişcăm încă în sfera teologiei, oricât de <i>critic</i> am face acest lucru.</p>', '<p>În Franţa, în statul <i>constituţional</i>, problema evreiască este problema constituţionalismului, problema <i>incompletei emancipări politice</i>. Dat fiind că aici este menţinută <i>aparenţa</i> unei religii de stat — deşi într-o formă care nu spune nimic şi care se află în contradicţie cu sine însăşi, în forma unei <i>religii a majorităţii</i> —, raportul evreilor faţă de stat păstrează <i>aparenţa</i> unei opoziţii religioase, teologice.</p>', '<p>Abia în Statele libere din America de Nord, sau cel puţin într-o parte din ele, problema evreiască îşi pierde sensul ei <i>teologic</i> şi devine o problemă cu adevărat <i>laică</i>. Numai acolo unde statul politic a ajuns la forma sa pe deplin dezvoltată, raportul evreului — şi, în general, al omului religios — faţă de statul politic, deci raportul religiei faţă de stat, poate să se manifeste în tot ce are el specific, în toată puritatea lui. Critica acestui raport încetează de a mai fi o critică teologică de îndată ce statul încetează de a se comporta faţă de religie în mod <i>teologic</i>, de îndată ce începe a se comporta faţă de ea ca stat, adică în chip <i>politic</i>. Atunci critica devine <i>critica statului politic</i>. Începând din acest punct în care problema încetează de a mai fi <i>teologică</i>, critica lui Bauer încetează şi ea de a mai fi critică.</p>', '<blockquote><i>„În Statele Unite nu există nici religie de stat, nici religie recunoscută ca religie a majorităţii, nici precăderea unui cult asupra altuia. Statul este străin de toate cultele“</i> [original în franceză] <i>(„Marie ou l’esclavage aux Etats-Unis etc.“, par G. de Beaumont, Paris 1835, p. 214).</i> Există chiar unele state în America de Nord în care <i>„Constituţia nu impune credinţele religioase şi practicarea unui cult drept condiţie pentru privilegii politice“</i> [original în franceză] (l.c., p. 225). Totuşi <i>„în Statele Unite există credinţa că un om fără religie nu poate fi un om cumsecade“</i> [original în franceză] (l.c., p. 224).</blockquote>', '<p>Cu toate acestea, America de Nord este ţara religiozităţii prin excelenţă, cum ne asigură într-un glas Beaumont, Tocqueville şi englezul Hamilton. Dar noi luăm aici Statele Americii de Nord numai ca un exemplu. Problema este următoarea: ce raport există între emanciparea politică <i>completă</i> şi religie? Din moment ce vedem că chiar într-o ţară a emancipării politice complete religia nu numai că <i>există</i>, dar dă dovadă de <i>viabilitate</i> şi de <i>vigoare</i>, prin aceasta ni se vădeşte că existenţa religiei nu e în contradicţie cu desăvârşirea statului. Dar cum existenţa religiei este existenţa unei imperfecţiuni, izvorul acestei imperfecţiuni trebuie căutat numai în <i>esenţa</i> însăşi a statului. Religia nu ne mai apare ca o <i>cauză</i> a mărginirii laice, ci doar ca o <i>manifestare</i> a acesteia. De aceea explicăm captivitatea religioasă a cetăţenilor liberi prin captivitatea lor laică. Noi nu afirmăm că ei trebuie să pună capăt mărginirii lor religioase pentru a suprima îngrădirile lor laice. Noi afirmăm că ei vor pune capăt mărginirii lor religioase de îndată ce vor suprima îngrădirile lor laice. Noi nu facem din problemele laice probleme teologice. Noi facem din problemele teologice probleme laice. După ce istoria a fost explicată atâta vreme prin superstiţii, noi explicăm superstiţiile prin istorie. Problema <i>raportului dintre emanciparea politică şi religie</i> devine pentru noi problema <i>raportului dintre emanciparea politică şi emanciparea umană</i>. Noi criticăm slăbiciunea religioasă a statului politic prin aceea că criticăm alcătuirea <i>laică</i> a statului politic, <i>făcând abstracţie</i> de slăbiciunile lui religioase. Noi dăm un caracter omenesc contradicţiei dintre stat şi o <i>anumită religie</i> — de pildă <i>iudaismul</i> — considerând-o ca o contradicţie între stat şi <i>anumite</i> elemente <i>laice</i>, o contradicţie între stat şi <i>religie în general</i>, o contradicţie între stat şi <i>premisele</i> lui în general.</p>', '<p>Emanciparea <i>politică</i> a evreului, a creştinului, a omului <i>religios</i> în general este <i>emanciparea statului</i> de iudaism, de creştinism, de <i>religie</i> în general. În ceea ce priveşte forma lui şi felul esenţei sale, statul, ca <i>stat</i>, se emancipează de religie atunci când se emancipează de <i>religia de stat</i>, adică atunci când statul, ca stat, nu recunoaşte nici o religie, ci se afirmă ca stat. Emanciparea <i>politică</i> de religie nu este o emancipare de religie dusă până la capăt, lipsită de contradicţii, pentru că emanciparea politică nu este o emancipare <i>umană</i> dusă până la capăt, lipsită de contradicţii.</p>', '<p>Limita emancipării politice apare din capul locului în aceea că <i>statul</i> poate să se elibereze de orice îngrădire fără ca omul să fie <i>cu adevărat</i> liber de această îngrădire, în aceea că statul poate să fie <i>republică</i> <a href="javascript:void(0);" id="n16">[16]</a> fără ca omul să fie <i>un om liber</i>. Bauer însuşi admite aceasta în mod tacit atunci când formulează următoarea condiţie pentru emanciparea politică:</p>', '<blockquote>„Orice privilegiu religios în general, deci şi monopolul unei biserici privilegiate, ar trebui desfiinţat, şi dacă câţiva oameni sau mai mulţi, sau chiar <i>marea lor majoritate, ar continua să creadă că trebuie să-şi îndeplinească anumite îndatoriri religioase</i>, această treabă ar trebui lăsată pe seama lor ca o <i>chestiune pur privată“</i>.</blockquote>', '<p>Aşadar, <i>statul</i> poate fi complet emancipat de religie chiar dacă marea <i>majoritate a cetăţenilor</i> este încă religioasă. Şi marea majoritate nu încetează de a fi religioasă prin faptul că este religioasă doar <i>privatim</i> [în particular].</p>', '<p>Dar comportarea statului, şi mai ales a <i>republicii</i>, faţă de religie nu este în fond altceva decât comportarea faţă de religie a <i>oamenilor</i> care alcătuiesc statul. De aici rezultă că omul se eliberează de orice îngrădire prin <i>intermediul statului</i>, se eliberează <i>politiceşte</i> atunci când, în contradicţie cu sine însuşi, se ridică într-un mod <i>abstract</i> şi <i>limitat</i>, în mod parţial deasupra acestei îngrădiri. Urmează apoi că, eliberându-se <i>politiceşte</i>, omul obţine libertatea pe o <i>cale ocolită</i>, printr-o <i>verigă intermediară</i>, deşi <i>necesară</i>. Urmează, în fine, că chiar atunci când se proclamă ateu prin intermediul statului, adică atunci când proclamă statul ateu, omul tot mai rămâne într-o captivitate religioasă, tocmai pentru că se recunoaşte pe sine numai pe o cale ocolită, numai cu ajutorul unei verigi intermediare. Religia este tocmai recunoaşterea omului pe o cale ocolită, printr-un <i>mijlocitor</i>. Statul este mijlocitorul dintre om şi libertatea omului. După cum Hristos este mijlocitorul pe care omul îl încarcă cu toată dumnezeirea lui, cu toată <i>captivitatea</i> lui <i>religioasă</i>, tot aşa şi statul este mijlocitorul în care el pune toată nedumnezeirea lui, toată <i>libertatea</i> lui <i>umană</i>.</p>', '<p>Ridicarea <i>politică</i> a omului deasupra religiei are toate deficienţele şi calităţile ridicării politice în general. Statul, ca stat, anulează, de pildă, <i>proprietatea privată;</i> omul declară proprietatea privată <i>anulată</i> din punct de vedere <i>politic</i> îndată ce suprimă <i>censul</i> pentru dreptul electoral activ şi pasiv, aşa cum s-a întâmplat în multe state din America de Nord. <i>Hamilton</i> a avut perfectă dreptate din punct de vedere politic atunci când a interpretat acest fapt în sensul că <i>„marea masă a câştigat victoria asupra proprietarilor şi a bogăţiei băneşti“</i>. Nu este oare proprietatea privată ideal desfiinţată atunci când cel ce nu posedă devine legiuitorul celui care posedă? <i>Censul</i> este ultima formă <i>politică</i> de recunoaştere a proprietăţii private.</p>', '<p>Şi totuşi, prin anularea ei politică, proprietatea privată nu numai că nu este desfiinţată, dar este chiar presupusă. Statul desfiinţează în felul său deosebirile de <i>origină</i>, de <i>stare</i>, de <i>cultură</i>, de <i>ocupaţie</i>, când declară că originea, starea, cultura şi ocupaţia sunt deosebiri <i>nepolitice;</i> când, fără să ţină seamă de aceste deosebiri, declară că tot poporul participă în mod <i>egal</i> la suveranitatea populară; când tratează toate elementele adevăratei vieţi a poporului din punctul de vedere al statului. Totuşi statul permite proprietăţii private, culturii, ocupaţiei <i>să acţioneze</i> în felul <i>lor</i> şi să-şi manifeste esenţa lor <i>particulară</i> ca proprietate privată, cultură, ocupaţie. Departe de a suprima toate aceste deosebiri <i>reale</i>, statul, dimpotrivă, există numai avându-le ca premisă şi se consideră <i>stat politic</i> şi-şi afirmă <i>generalitatea</i> sa numai în opoziţie cu aceste elemente ale sale. De aceea foarte just determină Hegel raportul dintre <i>statul politic</i> şi religie când spune:</p>', '<blockquote>„Pentru ca [...] statul să poată exista ca<span class="spt"> realitate morală</span> <i>a spiritului care se cunoaşte pe sine</i>, este necesară<span class="spt"> diferenţierea</span> lui de forma autorităţii şi a credinţei; această diferenţiere însă apare numai în măsura în care partea bisericească ajunge ea însăşi la<span class="spt"> separare; numai situându-se deasupra</span> <i>diferitelor</i> biserici statul îşi dobândeşte şi înfăptuieşte <i>generalitatea</i> gândirii, principiul formei sale“ (Hegel. „Filozofia dreptului“, ediţia 1, pag. 346).</blockquote>', '<p>Desigur! Numai situându-se <i>deasupra</i> elementelor <i>particulare</i> se constituie statul ca generalitate.</p>', '<p>Statul politic desăvârşit este, prin însăşi natura sa, <i>viaţa generică</i> a omului, în <i>opoziţie</i> cu viaţa lui materială. Toate premisele acestei vieţi egoiste continuă să existe <i>în afara</i> sferei statului, în <i>societatea civilă</i>, ca însuşiri ale acestei societăţi. Acolo unde statul politic a ajuns la adevărata lui dezvoltare, omul duce nu numai în gândire, în conştiinţă, ci şi în <i>realitate</i>, în <i>viaţă</i>, o viaţă dublă — cerească şi pământească —, viaţa în <i>comunitatea politică</i>, unde se consideră ca o <i>fiinţă a comunităţii</i>, şi viaţa în <i>societatea civilă</i>, unde acţionează ca <i>persoană privată</i>, unde pe ceilalţi oameni îi consideră drept mijloc, unde se coboară pe sine însuşi la rolul de mijloc şi devine jucăria unor forţe străine. În raport cu societatea civilă, statul politic este tot atât de spiritualist ca cerul faţă de pământ. El se află în aceeaşi opoziţie faţă de ea, o învinge prin aceleaşi procedee prin care şi religia învinge mărginirea lumii profane, adică prin aceea că, la rândul său, trebuie să recunoască societatea civilă, s-o restabilească şi să se lase dominat de ea. În realitatea lui <i>intimă</i>, în societatea civilă, omul este o fiinţă profană. Aici, unde trece drept un individ real atât în ochii lui cât şi în ochii celorlalţi, omul reprezintă un fenomen lipsit de <i>realitate</i>. Dimpotrivă, în stat, unde omul trece drept o fiinţă generică, el este un membru fictiv al unei suveranităţi imaginare, este lipsit de viaţă individuală reală şi plin de generalitate ireală.</p>', '<p>Conflictul în care se află omul, ca adept al unei religii <i>particulare</i>, cu sine însuşi ca cetăţean, precum şi cu ceilalţi oameni ca membri ai comunităţii, se reduce la separarea <i>laică</i> dintre statul <i>politic</i> şi <i>societatea civilă</i>. Pentru om ca <i>bourgeois</i> [aici: membru al societăţii burgheze], „viaţa în stat este numai aparenţă sau o excepţie momentană de la esenţă şi regulă“. Ce-i drept, <i>le bourgeois</i>, ca şi evreul, nu rămâne decât în mod sofistic în viaţa de stat, după cum <i>le citoyen</i> [cetăţeanul] nu rămâne decât sofistic evreu sau <i>bourgeois;</i> dar această sofistică nu este de ordin personal. Ea este <i>sofistica statului politic</i> însuşi. Deosebirea dintre omul religios şi cetăţean este aceeaşi ca şi deosebirea dintre negustor şi cetăţean, dintre ziler şi cetăţean, dintre proprietarul funciar şi cetăţean, dintre <i>individul viu</i> şi <i>cetăţean</i>. Contradicţia în care se află omul religios faţă de omul politic este aceeaşi ca şi contradicţia dintre <i>bourgeois</i> şi citoyen, dintre membrul societăţii civile şi <i>pielea</i> lui <i>politică de leu</i>.</p>', '<p>Acest conflict laic la care se reduce, la urma urmelor, problema evreiască, acest raport dintre statul politic şi premisele lui — fie ele elemente materiale, ca proprietatea privată etc., sau spirituale, ca cultura, religia —, acest conflict între interesele <i>generale</i> şi <i>interesele private</i>, sciziunea dintre <i>statul politic</i> şi <i>societatea civilă</i>, toate aceste opoziţii laice Bauer le lasă să persiste atunci când polemizează împotriva expresiei lor <i>religioase</i>.</p>', '<p>„Tocmai temelia <i>societăţii civile</i>, necesitatea care-i asigură existenţa şi <i>îi garantează necesitatea</i>, îi pune existenţa necontenit în primejdie, întreţine în ea un element de nesiguranţă şi generează acel necontenit şi schimbător amestec de sărăcie şi bogăţie, de mizerie şi prosperitate, generează instabilitatea în general“ (pag. 8).</p>', '<p>Comparaţi cu aceasta întregul capitol „Societatea civilă“ (pag. 8—9), care este conceput după elementele filozofiei hegeliene a dreptului. Societatea civilă, opusă statului politic, este considerată de Bauer ca fiind necesară, fiindcă statul politic este considerat de el ca fiind necesar.</p>', '<p>Emanciparea <i>politică</i> reprezintă, fără îndoială, un mare progres; ea nu este, ce-i drept, ultima formă a emancipării umane în general, dar este ultima formă a emancipării umane <i>în cadrul</i> orânduirii de până acum a lumii. Se înţelege că vorbim aici de emanciparea reală, practică.</p>', '<p>Omul se emancipează <i>politic</i> de religie, alungând-o din sfera dreptului public în aceea a dreptului privat. Ea nu mai este spiritul <i>statului</i>, unde omul — fie şi în chip limitat, sub o formă particulară şi într-o sferă particulară — se comportă ca o fiinţă generică, în comunitate cu alţi oameni; ea a devenit spiritul <i>societăţii civile</i>, al sferei egoismului, unde domneşte <i>bellum omnium contra omnes</i> [războiul tuturor împotriva tuturor]. Esenţa ei nu mai exprimă <i>comunitatea</i>, ci <i>diferenţierea</i>. Religia a devenit expresia <i>separării</i> omului de <i>comunitatea</i> căreia îi aparţine, a separării sale de el însuşi şi de ceilalţi oameni, a devenit ceea ce fusese <i>iniţial</i>. Ea nu mai este decât mărturia abstractă a absurdităţii particulare, a <i>capriciului privat</i>, a arbitrarului. Nesfârşita fărâmiţare a religiei în America de Nord, de pildă, îi dă chiar <i>în exterior</i> forma unei chestiuni pur individuale. Ea este coborâtă în sfera preocupărilor private şi izgonită din comunitatea politică ca atare. Dar să nu ne înşelăm asupra limitelor emancipării politice. Scindarea omului în om <i>public</i> şi în om <i>privat</i>, <i>dislocarea</i> religiei şi deplasarea ei din stat în societatea civilă, nu este o treaptă oarecare a emancipării politice, ci <i>desăvârşirea</i> ei; emanciparea politică, prin urmare, nici nu suprimă şi nici nu tinde să suprime <i>adevărata</i> religiozitate a omului.</p>', '<p><i>Descompunerea</i> omului în evreu şi în cetăţean, în protestant şi în cetăţean, în om religios şi în cetăţean nu este o minciună <i>faţă</i> de cetăţenie, nu este o eludare a emancipării politice, ci <i>emanciparea politică însăşi</i>, este maniera <i>politică</i> de emancipare de religie. Într-adevăr, în epocile în care statul politic ca atare se naşte prin violenţă din societatea civilă, când autoeliberarea omului tinde să capete forma autoeliberării politice, statul poate şi trebuie să meargă până la <i>desfiinţarea religiei</i>, până la <i>nimicirea</i> religiei, dar numai în felul în care merge până la desfiinţarea proprietăţii private, până la maximum, la confiscare, la impozitul progresiv, cum merge până la suprimarea vieţii, la <i>ghilotină</i>. În momentele când capătă sentimentul deosebit de puternic al forţei sale, viaţa politică caută să-şi înăbuşe premisele sale — societatea civilă şi elementele ei — şi să se constituie sub forma unei vieţi generice reale a omului, a unei vieţi lipsite de contradicţii. Aceasta însă nu este cu putinţă decât intrând în contradicţie <i>violentă</i> cu propriile sale condiţii de viaţă, decât proclamând revoluţia drept <i>permanentă</i>, şi de aceea drama politică sfârşeşte tot atât de inevitabil prin restaurarea religiei, a proprietăţii private, a tuturor elementelor societăţii civile după cum războiul sfârşeşte prin pace.</p>', '<p>Şi nu aşa-zisul stat <i>creştin</i>, care recunoaşte creştinismul ca temelie a lui, ca religie de stat şi care de aceea are o atitudine exclusivistă faţă de toate celelalte religii, este statul creştin desăvârşit, ci mai degrabă statul <i>ateu</i>, statul <i>democrat</i>, statul care acordă religiei un loc numai printre celelalte elemente ale societăţii civile. Statul care este încă teolog, care face încă în mod oficial profesiune de credinţă creştină, care nu îndrăzneşte încă să se proclame <i>stat</i> n-a reuşit încă să exprime într-o formă <i>umană, profană</i>, în <i>realitatea</i> lui ca stat, principiul <i>uman</i> a cărui expresie exaltată este creştinismul. Aşa-numitul stat creştin este pur şi simplu <i>ne-stat</i>, deoarece nu creştinismul ca religie, ci numai <i>fondul uman</i> al religiei creştine poate să se realizeze în creaţii cu adevărat umane.</p>', '<p>Aşa-zisul stat creştin este negarea creştină a statului, dar în nici un caz realizarea statală a creştinismului. Statul care mai recunoaşte creştinismul sub forma religiei nu-l recunoaşte încă sub forma statală, căci în raport cu religia el mai este religios, adică el nu este <i>adevărata realizare</i> a fondului uman al religiei, pentru că el invocă încă <i>irealitatea</i>, forma <i>imaginară</i> a acestei esenţe umane. Aşa-zisul stat creştin este statul <i>imperfect</i>, iar religia creştină serveşte drept <i>completare</i> şi <i>consfinţire</i> a imperfecţiunii lui. De aceea religia devine pentru el în chip necesar un <i>mijloc</i>, el fiind statul <i>ipocriziei</i>. Nu e câtuşi de puţin acelaşi lucru dacă statul <i>desăvârşit</i> consideră religia drept una din <i>premisele</i> sale din pricina imperfecţiunii care rezidă în <i>esenţa</i> generală a statului sau dacă statul <i>imperfect</i> proclamă religia drept <i>temelie</i> a lui din pricina imperfecţiunii care rezidă în <i>existenţa</i> lui <i>particulară</i> ca stat imperfect. În ultimul caz religia devine o <i>politică imperfectă</i>. În primul caz în religie se manifestă imperfecţiunea proprie chiar <i>politicii</i> desăvârşite. Aşa-zisul stat creştin are nevoie de religia creştină ca să se completeze <i>ca stat</i>. Statul democrat, adevăratul stat, nu are nevoie de religie pentru completarea sa politică. El poate chiar să facă abstracţie de religie, pentru că în el principiul uman al religiei este realizat pe cale laică. Dimpotrivă, aşa-zisul stat creştin se comportă politic faţă de religie şi religios faţă de politică. Reducând formele statului la o simplă aparenţă, el reduce în aceeaşi măsură şi religia la o simplă aparenţă.</p>', '<p>Pentru a lămuri această opoziţie, să privim construcţia statului creştin a lui Bauer, o construcţie care a rezultat din examinarea statului creştin german:</p>', '<blockquote>„În ultima vreme — spune Bauer —, pentru a dovedi <i>imposibilitatea</i> sau non<i>existenţa</i> unui stat creştin, au fost citate nu o dată maximele din evanghelie pe care statul [actual] <i>nu numai</i> că <i>nu</i> le urmează, dar <i>nici nu le poate urma dacă nu vrea să se destrame complet</i> [ca stat]“. „Dar chestiunea nu-i atât de simplă. Ce preconizează aceste maxime din evanghelie? Abnegaţia supranaturală, supunerea faţă de autoritatea revelaţiei, îndepărtarea de stat, desfiinţarea relaţiilor laice. Şi toate astea le cere şi le realizează statul creştin. El şi-a însuşit <i>spiritul evangheliei</i>, şi dacă nu-l exprimă textual prin cuvintele din evanghelie, aceasta se datoreşte numai faptului că el exprimă acest spirit în forme de stat, adică în forme care, chiar dacă sunt împrumutate din sistemul de stat şi din lumea aceasta, totuşi, în reîntruparea religioasă prin care trebuie să treacă, ele se reduc la simplă aparenţă. Statul creştin este o îndepărtare de stat care se serveşte pentru realizarea ei de formele statului“ (pag. 55).</blockquote>', '<p>Bauer arată, mai departe, că poporul statului creştin nu este decât un non-popor, că el nu mai are voinţă proprie şi că adevărata lui existenţă rezidă în capul statului, căruia el îi este supus, dar care dintru început şi conform naturii sale îi este străin, adică a fost dat de dumnezeu şi a ajuns la popor fără ca el să fi contribuit la aceasta, tot aşa cum legile acestui popor nu sunt opera lui, ci nişte revelaţii pozitive, cum suveranul lui are nevoie de mijlocitori privilegiaţi în relaţiile sale cu poporul propriu-zis, adică cu masa, cum această masă însăşi se destramă într-o mulţime de sfere particulare, pe care le creează şi le determină întâmplarea, deosebite prin interesele lor, prin pasiunile şi prejudecăţile lor particulare şi care primesc ca un privilegiu dreptul de a se izola una de alta etc. (pag. 56).</p>', '<p>Dar tot Bauer afirmă:</p>', '<blockquote>„Politica, dacă nu trebuie să fie altceva decât religie, nu mai poate să fie politică, după cum spălatul vaselor, dacă ar putea fi considerat drept o operaţie religioasă, nu ar putea fi privit ca o treabă gospodărească“ (pag. 108).</blockquote>', '<p>În statul creştin german religia este încă o „treabă gospodărească“, după cum „treaba gospodărească“ este, la rândul ei, religie. În statul creştin german dominaţia religiei este religia dominaţiei.</p>', '<p>Separarea „spiritului evangheliei“ de „litera evangheliei“ este un act <i>ireligios</i>. Statul care obligă evanghelia să vorbească în termeni politici, adică în alţi termeni decât aceia ai sfântului duh, comite un sacrilegiu, dacă nu din punct de vedere uman, cel puţin din propriul lui punct de vedere religios. Statului care recunoaşte creştinismul drept norma lui supremă, iar <i>biblia</i> drept <i>carta</i> sa, trebuie să-i opunem <i>cuvintele</i> sfintei scripturi, căci această scriptură este, cică, sfântă în fiecare cuvânt al ei. Acest stat, ca şi <i>gunoiul omenesc</i> pe care se sprijină, cade într-o contradicţie penibilă şi de neînvins din punctul de vedere al conştiinţei religioase dacă îi pui sub ochi maximele din evanghelie pe care „nu numai că nu le urmează, dar <i>nici nu le poate urma dacă nu vrea să se destrame complet ca stat“</i>. Şi de ce nu vrea statul să se destrame complet? La această întrebare el nu poate da un răspuns nici sieşi, nici altora. Faţă de <i>propria</i> lui <i>conştiinţă</i>, statul creştin oficial este un <i>imperativ</i> a cărui înfăptuire este imposibilă. Susţinând <i>realitatea</i> existenţei sale, statul acesta nu face decât să se mintă pe sine însuşi şi de aceea rămâne pentru sine însuşi un permanent obiect de îndoială, un obiect nesigur, problematic. Critica procedează deci perfect just atunci când face ca statul care invocă biblia să ajungă la întunecarea conştiinţei sale în aşa fel că nu mai ştie el însuşi dacă este o <i>iluzie</i> sau o <i>realitate</i>, iar infamia scopurilor lui <i>profane</i>, cărora religia le serveşte drept paravan, intră într-un conflict ireductibil cu onestitatea conştiinţei sale <i>religioase</i>, căreia religia îi apare drept scopul ultim al lumii. Acest stat nu se poate libera de chinul lui lăuntric decât devenind <i>zbirul</i> bisericii catolice. În faţa acestei biserici, care declară că puterea laică este la ordinele ei, statul este neputincios, este neputincioasă puterea <i>laică</i> cu pretenţiile ei de stăpână a spiritului religios.</p>', '<p>De fapt, în aşa-zisul stat creştin nu <i>omul</i> contează, ci <i>înstrăinarea</i>. Singurul om care prezintă importanţă, <i>regele</i>, este o fiinţă specific deosebită de ceilalţi oameni, o fiinţă care mai e ea însăşi consfinţită de religie, direct legată de cer, de dumnezeu. Raporturile care domnesc aici sunt încă raporturi <i>religioase</i>. Prin urmare, spiritul religios încă nu este cu adevărat laicizat.</p>', '<p>Dar spiritul religios nici nu poate fi <i>cu adevărat</i> laicizat, întrucât el nu este altceva decât forma <i>neprofană</i> a unei trepte de dezvoltare a spiritului omenesc. Spiritul religios nu se poate realiza decât în măsura în care treapta respectivă de dezvoltare a spiritului omenesc, a cărei expresie religioasă este el, apare şi se constituie în forma ei <i>laică</i>. Acest lucru se întâmplă în statul <i>democrat</i>. Nu creştinismul, ci <i>temelia omenească</i> a creştinismului este temelia acestui stat. Religia rămâne conştiinţa ideală, nepământească a membrilor lui, pentru că ea este forma ideală a <i>treptei de dezvoltare umane</i> care este realizată în acest stat.</p>', '<p>Membrii statului politic sunt religioşi ca urmare a dualismului dintre viaţa individuală şi viaţa generică, dintre viaţa societăţii civile şi viaţa politică; ei sunt religioşi pentru că omul se comportă faţă de viaţa de stat, care se află dincolo de adevărata lui individualitate, ca faţă de adevărata lui viaţă; ei sunt religioşi întrucât aici religia este spiritul societăţii civile, expresia separării şi a îndepărtării omului de om. Democraţia politică este creştină întrucât în această democraţie omul — nu numai un om oarecare, ci fiecare om — este privit ca fiinţă <i>suverană</i>, ca fiinţă supremă, dar acesta e omul lipsit de cultură, omul nesocial, omul în existenţa lui întâmplătoare, omul aşa cum e el, omul pervertit de întreaga organizare a societăţii noastre, pierdut pentru sine însuşi, înstrăinat de sine însuşi, stăpânit de relaţii şi elemente neumane, într-un cuvânt omul care nu este încă o <i>adevărată</i> fiinţă generică. Ceea ce pentru creştinism este o închipuire fantastică, un vis, un postulat — suveranitatea omului, însă a omului privit ca o fiinţă străină, deosebită de omul adevărat — devine în democraţie realitate senzorială, actualitate, principiu laic.</p>', '<p>În democraţia desăvârşită, conştiinţa religioasă şi teologică se consideră ea însăşi cu atât mai religioasă, cu atât mai teologică, cu cât în aparenţă este mai lipsită de însemnătate politică, de scopuri pământeşti, cu cât constituie mai mult preocuparea unui spirit mizantrop, expresia unei judecăţi mărginite, produsul bunului plac şi al fanteziei, o adevărată viaţă de apoi. Creştinismul realizează aici expresia <i>practică</i> a rolului său religios universal, prin aceea că grupează laolaltă — sub forma creştinismului — cele mai diverse concepţii despre lume, dar şi mai mult prin aceea că nu le cere celorlalte nici măcar să fie creştine, ci numai să fie religioase în general, să aibă o religie oarecare (comp. scrierea citată mai sus a lui Beaumont). Conştiinţa religioasă se desfată în mijlocul bogăţiei de opoziţii şi de diversităţi religioase.</p>', '<p>Am arătat, prin urmare, că emanciparea politică de religie lasă să dăinuie religia, chiar dacă nu ca o religie privilegiată. Contradicţia în care se află adeptul unei anumite religii cu sine însuşi ca cetăţean este numai o <i>parte a contradicţiei laice</i> generale <i>dintre statul politic şi societatea civilă</i>. Desăvârşirea statului creştin este statul care se recunoaşte ca stat şi face abstracţie de religia membrilor săi. Emanciparea statului de religie nu înseamnă emanciparea omului adevărat de religie.</p>', '<p>De aceea noi nu le spunem evreilor ca Bauer: nu puteţi fi emancipaţi din punct de vedere politic fără să vă emancipaţi radical de iudaism. Noi, dimpotrivă, le spunem: tocmai pentru că puteţi fi emancipaţi din punct de vedere politic fără să vă lepădaţi complet şi definitiv de iudaism, <i>emanciparea politică</i> însăşi nu înseamnă emanciparea <i>omenească</i>. Dacă voi, evreii, vreţi să fiţi emancipaţi din punct de vedere politic fără să vă emancipaţi ca oameni, atunci acest echivoc şi această contradicţie nu se află numai în voi, ci în însăşi <i>esenţa</i> şi <i>categoria</i> emancipării politice. Dacă sunteţi captivii acestei categorii, împărtăşiţi o captivitate generală. Aşa cum statul <i>evanghelizează</i> când, deşi e stat, se comportă creştineşte faţă de evreu, evreul <i>politizează</i> când, deşi e evreu, cere drepturi cetăţeneşti.</p>', '<p>Dar dacă omul, deşi e evreu, se poate emancipa politiceşte, poate dobândi drepturi cetăţeneşti, poate el revendica şi primi aşa-zisele <i>drepturi ale omului?</i> Bauer <i>contestă</i> acest lucru.</p>', '<blockquote>„Întrebarea — scrie el — este dacă evreul ca atare, adică evreul care recunoaşte el însuşi că adevărata lui esenţă îl sileşte să trăiască într-o veşnică separaţie de ceilalţi, este capabil să primească şi să acorde altora <i>drepturile generale ale omului“</i>.</blockquote>', '<blockquote>„Ideea drepturilor omului a fost descoperită pentru lumea creştină abia în secolul trecut. Ea nu este înnăscută omului, ci, dimpotrivă, trebuie abia cucerită de el prin lupta împotriva tradiţiilor istorice în care a fost crescut până acum. Astfel, drepturile omului nu sunt un dar al naturii şi nici o zestre lăsată nouă de către istoria de până acum, ci răsplata luptei împotriva hazardului naşterii şi împotriva privilegiilor pe care le-a transmis până astăzi istoria din generaţii în generaţii. Ele sunt rezultatul culturii şi numai cine le-a cucerit şi le-a meritat poate să le posede“.</blockquote>', '<blockquote>„Dar poate oare evreul să intre cu adevărat în posesiunea lor? Atâta timp cât este evreu, esenţa limitată care-l face evreu va prevala asupra esenţei umane care trebuia să-l unească, ca om, cu ceilalţi oameni şi-l va izola de neevrei. Prin această izolare el proclamă că esenţa particulară care-l face evreu este adevărata, suprema lui esenţă, în faţa căreia esenţa omenească trebuie să cedeze“.</blockquote>', '<blockquote>„La fel creştinul, ca creştin, nu poate să acorde cuiva drepturi de om“ (pag. 19, 20).</blockquote>', '<p>După Bauer, omul trebuie să sacrifice <i>„privilegiul credinţei“</i> pentru a putea dobândi drepturile generale ale omului. Să examinăm o clipă aşa-zisele drepturi ale omului, şi anume drepturile omului în forma lor autentică, în forma pe care o au la <i>descoperitorii</i> lor, nord-americanii şi francezii! Asemenea drepturi ale omului sunt, în parte, drepturi <i>politice</i>, drepturi care nu pot fi exercitate decât în comunitate cu alţii. Conţinutul lor îl constituie <i>participarea</i> la <i>comunitate</i>, şi anume la comunitatea <i>politică</i>, la <i>stat</i>. Ele fac parte din categoria <i>libertăţii politice</i>, din categoria <i>drepturi cetăţeneşti</i>, care, după cum am văzut, nu presupun deloc desfiinţarea categorică şi pozitivă a religiei, deci nici a iudaismului de pildă. Ne mai rămâne să examinăm cealaltă parte a drepturilor omului, <i>les droits de l’homme</i> [drepturile omului], în măsura în care se deosebesc de <i>droits du citoyen</i> [drepturile cetăţeanului].</p>', '<p>Printre aceste drepturi se află libertatea de conştiinţă, dreptul de a practica orice cult. <i>Privilegiul credinţei</i> este recunoscut în mod expres fie ca <i>drept al omului</i>, fie ca o consecinţă a unuia din drepturile omului — al libertăţii.</p>', '<blockquote><i>Declaraţia drepturilor omului şi ale cetăţeanului</i>, 1791, art. 10: „Nimeni nu trebuie persecutat pentru opiniile sale, chiar religioase“ [original în franceză]. În capitolul I al Constituţiei din 1791 este garantat ca drept al omului: „Libertatea pentru fiecare om de a practica <i>cultul</i> de care se simte legat“ [original în franceză].</blockquote>', '<blockquote><i>Déclaration des droits de l’homme</i> etc., 1793, art. 7, numără printre drepturile omului: „Libera exercitare a cultelor“ [original în franceză]; în legătură cu dreptul de exprimare a gândurilor şi a opiniilor, de întrunire, de exercitare a cultului, se spune chiar: „Necesitatea de a enunţa aceste <i>drepturi</i> presupune sau prezenţa, sau amintirea recentă a despotismului“ [original în franceză]. Comparaţi cu constituţia din 1795, cap. XIV, art. 354.</blockquote>', '<blockquote><i>Constitution de Pensylvanie</i>, art. 9 § 3: „Toţi oamenii au primit de la natură <i>dreptul</i> imprescriptibil de a adora pe atotputernicul după inspiraţiile conştiinţei lor, şi nimeni nu poate fi constrâns prin lege de a urma, de a institui sau de a susţine împotriva voinţei sale vreun cult sau vreo funcţie religioasă. Nici o autoritate omenească nu poate, sub nici un motiv, să intervină în problemele de conştiinţă şi să controleze puterile sufletului“ [original în franceză].</blockquote>', '<blockquote><i>Constitution de New-Hampshire</i>, art. 5 şi 6: „Printre drepturile naturale, câteva sunt inalienabile prin natura lor, pentru că nu pot avea nici un echivalent. Printre acestea sunt <i>drepturile</i> de conştiinţă“ [original în franceză] (Beaumont, l. c., pag. 213, 214).</blockquote>', '<p>Din noţiunea de drepturi ale omului nu decurge câtuşi de puţin incompatibilitatea religiei cu drepturile omului; dimpotrivă, printre aceste drepturi este enumerat în mod expres şi <i>dreptul de a fi religios</i>, de a fi religios după plac, de a exercita cultul unei religii particulare. <i>Privilegiul credinţei</i> este <i>un drept general al omului</i>.</p>', '<p><i>Droits de l’homme</i>, drepturile omului considerate ca <i>atare</i>, diferă de <i>droits du citoyen</i>, de drepturile cetăţeanului. Cine este acest <i>homme</i> care se deosebeşte de <i>citoyen?</i> Nimeni altul decât <i>membrul societăţii civile</i>. De ce membrul societăţii civile se cheamă „om“, om pur şi simplu, iar drepturile lui poartă denumirea de <i>drepturile omului?</i> Prin ce se explică acest fapt? Prin raportul dintre statul politic şi societatea civilă, prin esenţa emancipării politice.</p>', '<p>Înainte de toate constatăm faptul că aşa-zisele <i>drepturi ale omului</i>, les <i>droits de l’homme</i>, spre deosebire de <i>les droits du citoyen</i>, nu sunt altceva decât drepturile <i>membrului societăţii civile</i>, adică ale omului egoist, ale omului separat de om şi de comunitate. Vom da cuvântul celei mai radicale constituţii, Constituţia din 1793:</p>', '<blockquote><i>Déclaration des droits de l’homme et du citoyen</i>.<br/>\n<i>Art. 2:</i> „Aceste drepturi etc. (drepturile naturale şi imprescriptibile) sunt: <i>egalitatea, libertatea, securitatea</i> şi <i>proprietatea“</i> [original în franceză].</blockquote>', '<p>În ce constă <i>la liberté?</i></p>', '<blockquote><i>Art. 6:</i> „Libertatea este putinţa pe care o are omul de a face orice nu dăunează drepturilor altuia“ [original în franceză], sau după Declaraţia drepturilor omului din 1791: „Libertatea constă în a putea face tot ce nu dăunează altuia“ [original în franceză].</blockquote>', '<p>Aşadar, libertatea este dreptul de a face şi de a te îndeletnici cu tot ce nu dăunează altuia. Limitele în cadrul cărora se poate mişca fiecare <i>fără a aduce prejudicii</i> altuia sunt stabilite prin lege, aşa cum limita dintre două terenuri e indicată prin pari. Este vorba de libertatea omului ca monadă izolată, închisă în sine însăşi. De ce, după părerea lui Bauer, evreul este inapt de a dobândi drepturile omului?</p>', '<blockquote>„atâta timp cât este evreu, esenţa limitată care-l face evreu va prevala asupra esenţei umane care trebuie să-l unească, ca om, cu ceilalţi oameni şi-l va izola de neevrei“.</blockquote>', '<p>Dar dreptul omului la libertate nu se întemeiază pe unirea omului cu omul, ci, dimpotrivă, pe izolarea omului de om. El este <i>dreptul</i> la această izolare, dreptul individului <i>limitat</i>, a individului limitat la sine însuşi.</p>', '<p>Aplicarea practică a dreptului omului la libertate este dreptul omului la <i>proprietate privată</i>.</p>', '<p>În ce constă dreptul omului la proprietate privată?</p>', '<blockquote><i>Art. 16</i> (Constitution de 1793): „Dreptul de <i>proprietate</i> este dreptul pe care îl are fiecare cetăţean de a se bucura şi de a dispune <i>după placul său</i>, de averea sa, de veniturile sale, de roadele muncii şi sârguinţei sale“ [original în franceză].</blockquote>', '<p>Dreptul omului la proprietatea privată este deci dreptul cetăţeanului de a se bucura şi de a dispune după placul său (à son gré) de averea sa fără a ţine seamă de ceilalţi oameni, independent de societate; el este deci dreptul la egoism. Această libertate individuală, precum şi aplicarea ei, constituie temelia societăţii civile. Ea face pe fiecare om să privească pe alt om nu ca o <i>realizare</i> a libertăţii sale, ci, dimpotrivă, ca o <i>limită</i> a ei. Dar, înainte de toate, ea proclamă dreptul omului:</p>', '<blockquote>„de a se bucura şi de a dispune <i>după placul său</i>, de averea sa, de veniturile sale, de roadele muncii şi sârguinţei sale“ [original în franceză].</blockquote>', '<p>Mai rămân celelalte drepturi ale omului: égalité şi sûreté.</p>', '<p>Egalitatea, luată aici în sensul ei nepolitic, nu este altceva decât egalitatea <i>libertăţii</i> descrise mai sus, şi anume: fiecare om în parte este în aceeaşi măsură considerat ca o asemenea monadă de sine stătătoare. Constituţia din 1795 precizează noţiunea acestei egalităţi, potrivit semnificaţiei ei, precum urmează:</p>', '<blockquote><i>Art. 3</i> (Constitution de 1793): „Egalitatea constă în faptul că legea este aceeaşi pentru toţi, fie că apără, fie că pedepseşte“ [original în franceză].</blockquote>', '<p>Dar la sûreté?</p>', '<blockquote><i>Art. 8</i> (Constitution de 1793): „Securitatea constă în protecţia acordată de către societate fiecăruia din membrii ei pentru conservarea persoanei sale, a drepturilor şi proprietăţilor sale“ [original în franceză].</blockquote>', '<p><i>Securitatea</i> este cea mai înaltă noţiune socială a societăţii civile, noţiunea de <i>poliţie</i>, noţiunea potrivit căreia întreaga societate nu există decât pentru a garanta fiecăruia din membrii ei inviolabilitatea persoanei, a drepturilor şi a proprietăţii sale. În acest sens dă Hegel societăţii civile denumirea de „statul necesităţii şi al raţiunii“.</p>', '<p>Cu ajutorul noţiunii de securitate societatea civilă nu se ridică mai presus de egoismul ei. Securitatea este, dimpotrivă, <i>garanţia</i> egoismului ei.</p>', '<p>Prin urmare, nici unul din aşa-zisele drepturi ale omului nu depăşeşte limitele omului egoist, ale omului ca membru al societăţii civile, adică ca individ închis în sine însuşi, mânat de interesele lui personale, de bunul său plac personal şi separat de întreaga comunitate. În aceste drepturi, omul este departe de a fi conceput ca o fiinţă generică; dimpotrivă, viaţa generică însăşi, societatea, apare ca un cadru exterior indivizilor, ca o îngrădire a independenţei lor originare. Singura legătură care-i uneşte este necesitatea naturală, nevoia şi interesul privat, conservarea proprietăţii lor şi a persoanei lor egoiste.</p>', '<p>Este destul de greu de înţeles cum un popor, care abia începe să se elibereze, să sfarme toate barierele dintre diferitele sale elemente, să întemeieze o comunitate politică — proclamă solemn dreptul omului egoist, separat de semenii săi şi de această comunitate (Déclaration de 1791). Şi această proclamaţie se repetă apoi într-un moment când numai cel mai eroic sacrificiu poate salva naţiunea şi când necesitatea unui asemenea sacrificiu se impune cu toată tăria, într-un moment când jertfirea tuturor intereselor societăţii civile este la ordinea zilei şi egoismul trebuie pedepsit ca o crimă (Déclaration des droits de l’homme etc. de 1793) [Declaraţia drepturilor omului etc. din 1793]. Şi mai de neînţeles devine acest fapt când observăm că viaţa civilă în stat, <i>comunitatea politică</i>, este redusă de către adepţii emancipării politice la rolul de simplu <i>mijloc</i> pentru păstrarea acestor aşa-zise drepturi ale omului; că în felul acesta le citoyen este proclamat servitorul acestui homme egoist, iar sfera în care omul se comportă ca o fiinţă socială este coborâtă sub sfera în care el se comportă ca fiinţă particulară; în sfârşit, că nu omul ca citoyen este considerat ca omul <i>propriu-zis</i>, ca omul <i>adevărat</i>, ci omul ca bourgeois.</p>', '<blockquote><i>„Scopul</i> oricărei <i>asociaţii politice</i> este <i>apărarea</i> drepturilor naturale şi imprescriptibile ale omului“ [original în franceză] (Déclaration des droits etc. de 1791, art. 2). <i>„Guvernul</i> a fost instituit pentru a-i garanta omului beneficierea de drepturile sale naturale şi imprescriptibile“ [original în franceză] (Déclaration etc. de 1793, art. 1).</blockquote>', '<p>Prin urmare, chiar în momentele entuziasmului ei încă tineresc, ajuns prin forţa împrejurărilor la limita lui extremă, viaţa politică este proclamată simplu <i>mijloc</i>, al cărui scop este viaţa societăţii civile. Ce-i drept, practica revoluţionară a acestei vieţi politice se află într-o contradicţie flagrantă cu teoria ei. În timp ce, de pildă, siguranţa este proclamată ca un drept al omului, violarea secretului corespondenţei este în mod făţiş la ordinea zilei. „Libertatea <i>nelimitată</i> a presei“ [original în franceză] (Constitution de 1793, art. 122) este garantată ca o consecinţă a dreptului omului, ai libertăţii individuale, dar în acelaşi timp libertatea presei este complet suprimată, căci „libertatea presei nu trebuie permisă atunci când periclitează libertatea publică“ [original în franceză] (Robespierre jeune: „Histoire parlementaire de la révolution française“ par Buchez et Roux, t. 28, p. 159). Cu alte cuvinte, dreptul omului la libertate încetează de a mai fi un drept de îndată ce intră în conflict cu viaţa <i>politică</i>, în timp ce în teorie viaţa politică nu este decât garanţia drepturilor omului, a drepturilor omului individual, şi trebuie deci înlăturată de îndată ce vine în contradicţie cu <i>scopul</i> ei, adică cu aceste drepturi ale omului. Dar practica este numai excepţie, în timp ce teoria este regulă generală. Dar chiar dacă vrei să consideri însăşi practica revoluţionară ca o poziţie justă în condiţiile date, tot rămâne nedezlegată enigma de ce în conştiinţa adepţilor emancipării politice problema a fost pusă cu capul în jos şi de ce scopul apare ca mijloc, iar mijlocul ca scop. A explica acest lucru ca o iluzie optică a conştiinţei lor ar însemna să laşi dezlegată această enigmă, deşi ea ar fi atunci o enigmă psihologică, teoretică.</p>', '<p>Dezlegarea enigmei e cât se poate de simplă.</p>', '<p>Emanciparea politică este în acelaşi timp <i>descompunerea</i> vechii societăţi, pe care se sprijină orânduirea de stat înstrăinată de popor, pe care se sprijină puterea despotică. Revoluţia politică este revoluţia societăţii civile. Care era caracterul vechii societăţi? Ea poate fi caracterizată cu un singur cuvânt: <i>feudalismul</i>. Vechea societate civilă avea un caracter <i>de-a dreptul politic</i>, adică elementele vieţii civile — de pildă, proprietatea, familia, felul de muncă — erau înălţate la rangul de elemente ale vieţii de stat sub forma puterii senioriale, a stărilor şi a corporaţiei. Sub această formă ele determinau raportul dintre individul izolat şi <i>totalitatea statului</i>, adică poziţia lui <i>politică</i>, adică poziţia lui de separare şi de izolare faţă de celelalte elemente componente ale societăţii. Căci acea organizare a vieţii poporului nu înălţa proprietatea sau munca la rangul de elemente sociale, ci, dimpotrivă, desăvârşea <i>separarea</i> lor de totalitatea statului şi le constituia în societăţi <i>aparte</i> în sânul societăţii. În această formă a lor, funcţiile vitale şi condiţiile de viaţă ale societăţii civile erau totuşi politice, chiar dacă erau politice în sens feudal, adică separau individul de totalitatea statului şi transformau raportul <i>special</i> al corporaţiei lui faţă de totalitatea statului în propriul lui raport general faţă de viaţa poporului, iar activităţii civile determinate şi poziţiei civile determinate a individului îi imprimau un caracter general. Ca urmare a unei asemenea organizări, în mod necesar unitatea statului, ca şi conştiinţa, voinţa şi activitatea unităţii statului, adică puterea generală a statului, apare şi ea ca o funcţie <i>specială</i> a unui suveran izolat de popor şi a slujitorilor lui.</p>', '<p>Revoluţia politică, dărâmând această putere despotică şi înălţând treburile de stat la rangul de treburi ale poporului, constituind statul politic ca o cauză <i>generală</i>, cu alte cuvinte ca un stat adevărat, a sfărâmat în mod necesar toate stările, corporaţiile, breslele, privilegiile, care erau tot atâtea expresii ale separării poporului de comunitatea lui. Prin aceasta revoluţia politică <i>a suprimat caracterul politic al societăţii civile</i>. Ea a fărâmiţat societatea civilă în elementele ei componente simple, pe de o parte în <i>indivizi</i>, iar pe de altă parte în <i>elemente materiale</i> şi <i>spirituale</i> care formează conţinutul vieţii, situaţia civilă a acestor indivizi. Ea a descătuşat spiritul politic, care era, ca să zicem aşa, fărâmiţat, descompus şi împrăştiat în diferitele unghere ale societăţii feudale; l-a strâns laolaltă, scoţându-l din această împrăştiere, l-a eliberat de amestecul lui cu viaţa civilă şi l-a constituit ca o sferă a comunităţii, a cauzei <i>generale</i> a poporului, într-o independenţă ideală faţă de elementele <i>particulare</i> ale vieţii civile. Activităţii vitale <i>determinate</i> şi poziţiei vitale determinate li s-a recunoscut doar o însemnătate individuală. Ele nu mai constituiau raportul general al individului faţă de totalitatea statului. Chestiunile publice ca atare au devenit, dimpotrivă, chestiunile generale ale fiecărui individ, iar funcţia politică a devenit pentru el o funcţie generală.</p>', '<p>Dar desăvârşirea idealismului statului a constituit totodată desăvârşirea materialismului societăţii civile. O dată cu eliberarea din jugul politic au fost sfărâmate şi lanţurile care ţineau încătuşat spiritul egoist al societăţii civile. Emanciparea politică a constituit în acelaşi timp emanciparea societăţii civile de politică, chiar şi de <i>aparenţa</i> unui conţinut general.</p>', '<p>Societatea feudală a fost descompusă şi redusă la baza ei — omul —, dar la un om care era într-adevăr baza ei, la omul <i>egoist</i>.</p>', '<p>Acest <i>om</i>, membru al societăţii civile, este, prin urmare, baza, premisa statului <i>politic</i>. Statul îl recunoaşte ca atare în drepturile omului.</p>', '<p>Dar libertatea omului egoist şi recunoaşterea acestei libertăţi nu reprezintă altceva decât recunoaşterea mişcării <i>nestăvilite</i> a elementelor spirituale şi materiale care alcătuiesc conţinutul vieţii acestui om.</p>', '<p>Omul n-a fost, prin urmare, eliberat de religie, ci a căpătat libertatea religiei. El n-a fost eliberat de proprietate, ci a căpătat libertatea proprietăţii. N-a fost eliberat de egoismul profesiunii, ci a căpătat libertatea profesiunii.</p>', '<p><i>Construirea statului politic</i> şi descompunerea societăţii civile în <i>indivizi</i> independenţi — ale căror relaţii le reglementează <i>dreptul</i> după cum privilegiul exprimă relaţiile oamenilor din stări şi bresle — se săvârşesc prin <i>unul şi acelaşi act</i>. Omul ca membru al societăţii civile, omul <i>nepolitic</i>, apare însă în mod inevitabil ca <i>natural</i>. <i>Les droits de l’homme</i> apar ca <i>des droits naturels</i>, căci <i>activitatea conştientă</i> se concentrează în <i>actul politic</i>. Omul <i>egoist</i> este rezultatul <i>pasiv, găsit de-a gata</i> al societăţii descompuse, obiectul <i>certitudinii imediate</i>, prin urmare un obiect <i>natural</i>. <i>Revoluţia politică</i> descompune viaţa civilă în părţile ei constitutive fără <i>a revoluţiona</i> aceste părţi constitutive înseşi şi fără a le supune criticii. Ea priveşte societatea civilă, lumea necesităţilor, a muncii, a intereselor private, a dreptului privat, ca <i>temelie a existenţei sale</i>, ca o <i>premisă</i> care nu mai are nevoie de o altă demonstraţie, deci ca <i>baza</i> ei <i>naturală</i>. În sfârşit, omul ca membru al societăţii civile trece drept omul <i>propriu-zis</i>, drept <i>homme</i>, spre deosebire de <i>citoyen</i>, pentru că el este omul în existenţa lui senzorială, individuală cea mai directă, pe când omul <i>politic</i> nu este decât omul abstract, artificial, omul ca persoană <i>alegorică, juridică</i>. Omul real este recunoscut abia sub forma individului <i>egoist</i>, omul <i>adevărat</i> abia sub forma unui <i>citoyen abstract</i>.</p>', '<p>Rousseau descrie just abstracţia omului politic, când spune:</p>', '<blockquote>„Acela care îndrăzneşte să întreprindă constituirea unui popor trebuie să se simtă în stare de <i>a schimba</i>, ca să zic aşa, <i>natura omenească</i>, de <i>a transforma</i> pe fiecare individ, care prin sine însuşi este un întreg perfect şi solitar, într-o <i>parte</i> a unui întreg mai mare de la care acest individ să-şi primească oarecum viaţa şi fiinţa sa, de a înlocui existenţa fizică şi independentă printr-o <i>existenţă parţială</i> şi <i>morală</i>. El trebuie să-i ia <i>omului forţele lui proprii</i> şi să-i dea altele care să-i fie străine şi pe care să nu le poată folosi fără ajutorul altor oameni“ [original în franceză] („Contrat social“, livre II, Londres, 1782, p. 67).</blockquote>', '<p><i>Orice</i> emancipare este o <i>readucere</i> a lumii omeneşti, a relaţiilor la <i>omul însuşi</i>.</p>', '<p>Emanciparea politică este reducerea omului, pe de o parte, la situaţia de membru al societăţii civile, la situaţia de individ <i>egoist independent</i>, iar pe de altă parte la aceea de <i>cetăţean</i>, de persoană juridică.</p>', '<p>Abia când omul individual real va absorbi pe cetăţeanul abstract şi când, ca om individual, în viaţa lui empirică, în munca lui individuală, în relaţiile lui individuale va deveni o fiinţă <i>generică</i>, abia când omul îşi va cunoaşte şi-şi va organiza „ses forces propres“ [„forţele lui proprii“] ca forţe <i>sociale</i> şi deci nu va mai separa de sine forţa socială sub forma puterii <i>politice</i>, abia atunci se va săvârşi emanciparea umană.\r\n</p>'],
'idChr': '1.06.01text',
'title': `I. 
<i>Bruno Bauer. „Problema evreiască“</i>. Braunschweig, 1843`,
'info': 'Marx (1843): Contribuţii la problema evreiască',
},
{'year': '1843',
'image': 'marxy',
'content': ['<h6 style="text-align: center;">II.<br/>\n<i>„Capacitatea evreilor şi a creştinilor contemporani de a deveni liberi“</i>. De Bruno Bauer („Douăzeci şi una de coli“, pag. 56—71)</h6>', '<p>Sub acest aspect Bauer analizează problema raportului dintre <i>religia evreiască şi cea creştină</i>, precum şi poziţia lor faţă de critică. Poziţia lor faţă de critică este, după Bauer, poziţia lor „faţă de capacitatea de a deveni libere“.</p>', '<p>Bauer ajunge la următoarea concluzie:</p>', '<blockquote>„Creştinul nu trebuie să depăşească decât o treaptă, şi anume religia sa, pentru a se lepăda în genere de religie“, deci pentru a deveni liber; „evreul, dimpotrivă, trebuie să rupă nu numai cu esenţa sa iudaică, dar şi cu dezvoltarea şi desăvârşirea religiei lui, o dezvoltare care i-a rămas străină“ (pag. 71).</blockquote>', '<p>Bauer, prin urmare, transformă aici problema emancipării evreilor într-o problemă pur religioasă. Sofisticăria teologică pe tema cine are mai multe şanse să ajungă la fericirea eternă — evreul sau creştinul — capătă aici o formă iluministă: care din ei e <i>mai apt pentru emancipare</i>. E drept că întrebarea nu se mai pune ca înainte: te eliberează creştinismul sau iudaismul? Ea se pune mai degrabă invers: ce te face mai liber, negarea iudaismului sau negarea creştinismului?</p>', '<blockquote>„Dacă evreii vor să devină liberi, ei nu trebuie să se convertească la creştinism, ci la creştinismul descompus, la religia descompusă în general, adică la iluminism, la critică şi la rezultatele ei, la umanitatea liberă“ (pag. 70).</blockquote>', '<p>Pentru evrei tot mai e vorba de o <i>convertire</i>, dar nu de convertirea la creştinism, ci la creştinismul descompus.</p>', '<p>Bauer cere evreilor să rupă cu esenţa religiei creştine, o cerinţă care, după cum spune chiar el, nu decurge din dezvoltarea esenţei evreieşti.</p>', '<p>După ce, în încheierea sa la „Problema evreiască“, Bauer nu a văzut în iudaism decât o grosolană critică religioasă a creştinismului şi deci nu i-a atribuit „decât“ un sens religios, era de prevăzut că şi emanciparea evreilor se va transforma la el într-un act filozofic-teologic.</p>', '<p>Bauer concepe esenţa abstractă <i>ideală</i> a evreului, <i>religia</i> lui, ca <i>întreaga</i> lui esenţă. El conchide deci pe drept cuvânt: „Evreul nu dă nimic omenirii când dispreţuieşte propria lui lege mărginită“, când reneagă întregul său iudaism (pag. 65).</p>', '<p>Raportul dintre evrei şi creştini se defineşte deci în felul următor: singurul interes al creştinului pentru emanciparea evreilor este un interes general-omenesc, un interes <i>teoretic</i>. Iudaismul este un fapt care supără ochiul religios al creştinului. De îndată ce ochiul lui încetează de a mai fi religios, acest fapt încetează de a mai fi supărător. Emanciparea evreului în sine nu este treaba creştinului.</p>', '<p>Evreul, dimpotrivă, pentru a se elibera trebuie să se achite nu numai de treaba sa proprie, dar totodată şi de aceea a creştinului, să treacă prin „Critica sinopticilor“ şi „Viaţa lui Iisus“ etc.</p>', '<blockquote>„Să ia ei înşişi aminte: soarta lor stă în propriile lor mâini; dar istoria nu îngăduie să-ţi baţi joc de ea“ (pag. 71).</blockquote>', '<p>Să încercăm să pătrundem formularea teologică a problemei. Problema capacităţii de emancipare a evreului se transformă pentru noi în întrebarea: care anume element <i>social</i> trebuie biruit pentru a desfiinţa iudaismul. Căci capacitatea de emancipare a evreului de azi este raportul dintre iudaism şi emanciparea lumii actuale. Acest raport decurge în mod necesar din poziţia specială a iudaismului în lumea înrobită de azi.</p>', '<p>Să privim pe adevăratul evreu laic, nu pe cel al <i>sabatului</i>, cum face Bauer, ci pe evreul <i>de toate zilele</i>.</p>', '<p>Să nu căutăm taina evreului în religia lui, ci, dimpotrivă, să căutăm taina religiei în adevăratul evreu.</p>', '<p>Care este baza laică a iudaismului? Necesitatea <i>practică, egoismul</i>.</p>', '<p>Care este cultul laic al evreului? <i>Mercantilismul</i>. Care este dumnezeul lui laic? <i>Banul</i>.</p>', '<p>Ei bine! Emanciparea de <i>mercantilism</i> şi de <i>bani</i> — deci de iudaismul practic, real — ar fi autoemanciparea epocii noastre.</p>', '<p>O organizare a societăţii care ar suprima premisele mercantilismului — prin urmare şi posibilitatea mercantilismului — ar face cu neputinţă existenţa evreului. Conştiinţa lui religioasă s-ar risipi ca o ceaţă anostă în adevăratul aer dătător de viaţă al societăţii. Pe de altă parte, dacă evreul recunoaşte această esenţă <i>practică</i> a sa ca lipsită de valoare şi lucrează la suprimarea ei, el lucrează, ieşind din cadrul dezvoltării sale până acum, de-a dreptul la <i>emanciparea omului</i> şi luptă împotriva <i>celei mai înalte</i> expresii <i>practice</i> a înstrăinării de sine a omului.</p>', '<p>Descoperim astfel în iudaism manifestarea unui element <i>antisocial contemporan</i> general, care, prin dezvoltarea istorică la care evreii au colaborat cu asiduitate sub acest detestabil aspect, a ajuns în momentul de faţă la punctul său culminant, unde în mod necesar trebuie să se descompună.</p>', '<p><i>Emanciparea evreilor</i>, în ultimă instanţă, înseamnă emanciparea omenirii de <i>iudaism</i>. <a href="javascript:void(0);" id="n17">[17]</a></p>', '<p>Evreul s-a şi emancipat în chip evreiesc.</p>', '<blockquote>„De pildă, evreul care la Viena este numai tolerat determină prin puterea banilor săi soarta întregului imperiu. Evreul care în cel mai mic dintre statele germane poate fi lipsit de drepturi decide destinele Europei. În timp ce corporaţiile şi breslele sunt încă inaccesibile evreului sau continuă încă să nu-l privească cu ochi buni, industria îşi bate joc cu îndrăzneală de încăpăţinarea instituţiilor medievale“ (B. Bauer: „Problema evreiască“, pag. 114).</blockquote>', '<p>Acesta nu este un fapt izolat. Evreul s-a emancipat în chip evreiesc, şi anume nu numai prin aceea că şi-a însuşit puterea banului, ci prin faptul că, prin el şi fără el, <i>banii</i> au devenit o putere universală, iar spiritul practic evreiesc a devenit spiritul practic al popoarelor creştine. Evreii s-au emancipat în măsura în care creştinii au devenit evrei.</p>', '<blockquote>„Evlaviosul locuitor al Noii Anglii, liber din punct de vedere politic — relatează, de pildă, colonelul Hamilton —, este un fel de <i>Laokoon</i> care nu face nici cea mai mică sforţare pentru a se elibera de şerpii care îi înlănţuie trupul. <i>Mamona</i> este idolul lor, ei îl adoră nu numai cu vorba, ci cu toată puterea trupului şi sufletului lor. Întregul pământ nu este, în ochii lor, decât o bursă, şi ei sunt convinşi că aici, pe lumea asta, n-au altă menire decât să ajungă mai bogaţi decât vecinii lor. Mercantilismul a pus stăpânire pe toate gândurile lor, a face schimb de obiecte constituie unicul lor mod de a se recrea. Când călătoresc ei cară în spinare, ca să zic aşa, toată dugheana sau biroul lor şi nu vorbesc de altceva decât de dobânzi şi de câştig. Dacă, pentru o clipă, pierd din vedere afacerile lor, o fac numai pentru a adulmeca afacerile altora“.</blockquote>', '<p>Nu numai atât. În America de Nord dominaţia practică a iudaismului asupra lumii creştine a ajuns un fapt atât de neîndoielnic şi de normal, încât până şi <i>propovăduirea evangheliei</i>, demnitatea de predicator al învăţăturii creştine, a ajuns să fie un articol de negoţ şi negustorul falit începe să se îndeletnicească cu evanghelia, aşa cum predicatorul evangheliei, după ce s-a îmbogăţit, se apucă de afaceri.</p>', '<blockquote><i>„Cutare, pe care îl vedeţi în fruntea unei congregaţii respectabile, a fost la început negustor; cum negoţul i-a mers prost, s-a făcut slujitor al domnului; un altul a început prin a fi preot, dar, de îndată ce a avut la dispoziţie o sumă oarecare de bani, a părăsit amvonul şi s-a apucat de negustorie. În ochii multora, slujba duhovnicească este o adevărată ocupaţie lucrativă“</i> [original în franceză] <i>(Beaumont</i>, l. c., p. 185, 186).</blockquote>', '<p>După Bauer,</p>', '<blockquote>„actuala situaţie se bazează pe o minciună, căci în teorie evreul este lipsit de drepturi politice, pe când în practică are o putere colosală şi îşi exercită <i>en gros</i> [în mare, pe scară largă] influenţa sa politică, care <i>en détail</i> [în amănunt, cu bucata] este îngrădită“ („Problema evreiască“, pag. 114).</blockquote>', '<p>Contradicţia dintre puterea politică practică a evreului şi drepturile lui politice este contradicţia dintre politică şi puterea banului în general. Pe când în mod ideal prima stă deasupra celei de a doua, în practică ea a devenit sclavul acesteia.</p>', '<p>Iudaismul s-a menţinut <i>alături</i> de creştinism nu numai ca o critică religioasă a creştinismului, nu numai ca o întruchipare a îndoielii în origina religioasă a creştinismului, ci şi datorită faptului că spiritul evreiesc practic, că iudaismul s-a menţinut în însăşi societatea creştină şi a ajuns chiar la cea mai înaltă dezvoltare a sa. Evreul care se află ca un membru special în societatea civilă nu este decât o manifestare specială a caracterului iudaic al societăţii civile.</p>', '<p>Iudaismul nu s-a menţinut în ciuda istoriei, ci datorită istoriei.</p>', '<p>Societatea civilă zămisleşte într-una pe evreu din propriile ei măruntaie.</p>', '<p>Care a fost, în fond, temelia religiei evreieşti? Necesitatea practică, egoismul.</p>', '<p>De aceea monoteismul reprezintă în realitate politeismul numeroaselor necesităţi, un politeism care face chiar din latrină un obiect al legii divine.<i><span class="spt"> Necesitatea practică, egoismul</span></i>, constituie principiul <i>societăţii civile</i>, şi el reiese limpede ca atare de îndată ce societatea civilă a zămislit complet statul politic. Dumnezeul <i>necesităţii practice şi al egoismului</i> este <i>banul</i>.</p>', '<p>Banul este dumnezeul gelos al lui Izrael, în faţa căruia nu poate exista nici un alt dumnezeu. Banul face să se prăbuşească toţi zeii omului şi îi transformă în marfă. Banul este <i>valoarea</i> generală, constituită în sine, a tuturor lucrurilor. De aceea el a răpit întregii lumi, atât lumii omeneşti cât şi naturii, valoarea ei specifică. Banul este esenţa muncii şi a existenţei omului, înstrăinată de el; şi această esenţă străină îl stăpâneşte şi el o adoră.</p>', '<p>Dumnezeul evreilor s-a laicizat şi a ajuns să fie dumnezeul lumii. Adevăratul dumnezeu al evreului este poliţa. Dumnezeul lui este numai o poliţă iluzorie.</p>', '<p>Concepţia despre natură la care se ajunge sub dominaţia proprietăţii private şi a banului este un adevărat dispreţ al naturii, înjosirea ei practică; natura există, ce-i drept, în religia iudaică, dar numai în închipuire.</p>', '<p>În acest sens a declarat Thomas Münzer că este insuportabil faptul</p>', '<blockquote>„că orice vieţuitoare a fost făcută proprietate: peştii din apă, păsările din aer, plantele de pe pământ; că şi vieţuitoarea trebuie să devină liberă“.</blockquote>', '<p>Ceea ce în religia evreilor se găseşte într-o formă abstractă — dispreţul pentru teorie, pentru artă, pentru istorie, pentru om ca scop în sine — este punctul de vedere <i>conştient real</i> al financiarului, este virtutea lor. Chiar relaţiile legate de perpetuarea speciei, relaţiile dintre bărbat şi femeie etc., devin un obiect de comerţ! Femeia devine aici un obiect de traficare.</p>', '<p>Naţionalitatea <i>himerică</i> a evreului este naţionalitatea negustorului, a financiarului în general.</p>', '<p>Legea lipsită de orice temei a evreului este doar caricatura religioasă a moralei lipsite de temei şi a dreptului în general, a ritualurilor doar <i>formale</i> cu care se înconjură lumea egoismului.</p>', '<p>Şi, în această lume a egoismului, cel mai înalt raport al omului este raportul <i>legal</i>, raportul faţă de legi, care sunt valabile pentru el nu pentru că sunt legile propriei lui voinţe şi ale propriei lui fiinţe, ci pentru că ele <i>domină</i> şi pentru că abaterea de la ele este <i>pedepsită</i>.</p>', '<p>Iezuitismul evreiesc, acelaşi iezuitism practic pe care Bauer îl găseşte în talmud, este raportul lumii egoismului faţă de legile care o domină, a căror eludare abilă constituie principala artă a acestei lumi.</p>', '<p>Însăşi mişcarea acestei lumi în cadrul legilor ei este în mod necesar o abrogare permanentă a legii.</p>', '<p><i>Iudaismul</i> nu se putea dezvolta mai departe ca <i>religie</i>, nu se putea dezvolta teoretic, deoarece concepţia despre lume a necesităţii practice este mărginită prin natura ei şi este epuizată prin câteva trăsături.</p>', '<p>Religia necesităţii practice, prin însăşi esenţa ei, nu-şi putea găsi desăvârşirea în teorie, ci numai în <i>practică</i>, tocmai pentru că adevărul ei este practica.</p>', '<p>Iudaismul nu putea să creeze o lume nouă; el putea numai să atragă în sfera activităţii sale noile creaţii şi relaţii ale lumii, pentru că necesitatea practică, a cărei raţiune este egoismul, se comportă pasiv şi nu se poate lărgi după voie, ci <i>se lărgeşte</i> numai ca urmare a dezvoltării condiţiilor sociale.</p>', '<p>Iudaismul îşi atinge punctul său culminant o dată cu desăvârşirea societăţii civile; dar societatea civilă se desăvârşeşte abia în lumea <i>creştină</i>. Numai sub dominaţia creştinismului, care transformă <i>toate</i> legăturile naţionale, naturale, morale şi teoretice <i>în ceva exterior</i> omului, putea societatea civilă să se separe complet de viaţa statală, să rupă toate legăturile generice ale omului şi să pună în locul lor egoismul, necesitatea egoistă, să transforme lumea omenească într-o lume de indivizi separaţi asemenea atomilor, care se înfruntă ca nişte vrăjmaşi.</p>', '<p>Creştinismul a izvorât din iudaism. Şi a devenit din nou iudaism.</p>', '<p>Creştinul a fost, de la început, evreul care teoretizează; de aceea evreul este creştinul practic, iar creştinul practic a devenit din nou evreu.</p>', '<p>Creştinismul a învins numai în aparenţă iudaismul real. El era prea <i>distins</i>, prea spiritualist pentru a înlătura grosolănia necesităţii practice altfel decât ridicând-o în slăvile cerului.</p>', '<p>Creştinismul este ideea sublimă a iudaismului; iudaismul este vulgara aplicare utilitaristă a creştinismului, dar această aplicare nu putea deveni generală decât după ce creştinismul, ca religie complet realizată, a desăvârşit <i>teoretic</i> înstrăinarea omului de sine însuşi şi de natură.</p>', '<p>Abia după aceea a putut iudaismul să ajungă la dominaţia generală şi să facă din omul înstrăinat şi din natura înstrăinată obiecte <i>alienabile</i>, negociabile şi căzute pradă robiei necesităţii egoiste şi spiritului negustoresc.</p>', '<p>Înstrăinarea lucrurilor este practica înstrăinării de sine a omului. Aşa cum omul, atâta timp cât este prizonierul religiei, nu ştie să-şi obiectiveze esenţa decât făcând din ea o fiinţă <i>străină</i>, fantastică, tot aşa sub stăpânirea necesităţii egoiste el nu poate să acţioneze în mod practic, să producă în mod practic obiecte decât punându-şi produsele, ca şi activitatea sa, sub dominaţia unei esenţe străine şi dându-le sensul unei esenţe străine — a banului.</p>', '<p>În practica lui desăvârşită, egoismul creştin al aspiraţiei spre fericire se transformă în mod necesar în egoismul trupesc al evreului, nevoia cerească — în nevoie pământească, subiectivismul — în egoism. Noi explicăm vitalitatea evreului nu prin religia lui, ci, dimpotrivă, prin temeiul omenesc al religiei lui, prin necesitatea practică, prin egoismul lui.</p>', '<p>Dat fiind că în societatea civilă adevărata esenţă a evreului s-a realizat pretutindeni, şi-a căpătat întruchiparea sa laică, societatea civilă n-a putut să-l convingă pe evreu de <i>irealitatea</i> esenţei sale <i>religioase</i>, care nu este de fapt decât concepţia ideală a necesităţii practice. Prin urmare, esenţa evreului o găsim nu numai în pentateuc sau în talmud, ci şi în societatea contemporană, nu ca o esenţă abstractă, ci ca una cât se poate de empirică, nu numai ca mărginire a evreului, ci ca mărginire evreiască a societăţii.</p>', '<p>Îndată ce societatea va reuşi să suprime esenţa <i>empirică</i> a iudaismului, mercantilismul şi premisele lui, existenţa evreului va deveni <i>imposibilă</i>, deoarece conştiinţa lui va rămâne fără obiect, deoarece baza subiectivă a iudaismului, necesitatea practică, se va umaniza, deoarece conflictul dintre existenţa individual-senzorială a omului şi existenţa lui generică va fi lichidat.</p>', '<p>Emanciparea <i>socială</i> a evreului este <i>emanciparea societăţii de iudaism</i>.</p>'],
'idChr': '1.06.02text',
'title': `II. 
<i>„Capacitatea evreilor şi a creştinilor contemporani de a deveni liberi“</i>. De Bruno Bauer („Douăzeci şi una de coli“, pag. 56—71)`,
'info': 'Marx (1843): Contribuţii la problema evreiască',
},
{'year': '1843',
'image': 'marxy',
'content': ['<p>Pentru Germania, <i>critica religiei</i> este în esenţă încheiată, iar critica religiei este premisa oricărei critici.</p>', '<p>Existenţa <i>profană</i> a erorii a fost compromisă din momentul în care <i>cereasca</i> ei <i>oratio pro aris et focis</i> [autoapologia (textual: pledoarie pentru patrie şi cămin)] a fost infirmată. Omul, care în realitatea fantastică a cerului, unde căuta un supraom, n-a găsit decât propria sa <i>imagine reflectată</i>, nu va mai fi înclinat să găsească numai propria sa <i>aparenţă</i>, numai un neom, acolo unde el caută — şi trebuie să caute — adevărata sa realitate.</p>', '<p>Fundamentul criticii religiei este: <i>omul creează religia</i>, nu religia îl creează pe om. Şi anume: religia este conştiinţa de sine şi simţământul de sine al omului care sau nu s-a găsit încă pe sine, sau s-a pierdut din nou. Dar <i>omul</i> nu este o fiinţă abstractă, situată în afara lumii. Omul este <i>lumea omului</i>, statul, societatea. Acest stat, această societate produc religia, <i>o concepţie răsturnată despre lume</i>, pentru că însuşi statul, societatea constituie o <i>lume întoarsă pe dos</i>. Religia este teoria generală a acestei lumi, compendiul ei enciclopedic, logica ei în formă populară, al ei point d’honneur [chestiune de onoare] spiritualist, entuziasmul ei, sancţiunea ei morală, întregirea ei solemnă, temeiul ei general de consolare şi de justificare. Ea este <i>realizarea fantastică</i> a esenţei omeneşti, pentru că <i>esenţa omenească</i> nu posedă o realitate adevărată. Lupta împotriva religiei este, prin urmare, lupta indirectă împotriva <i>acelei lumi</i> a cărei <i>aromă</i> spirituală este religia.</p>', '<p><a id="cit11"></a>Mizeria <i>religioasă</i> este <i>expresia</i> mizeriei reale şi totodată <i>protestul</i> împotriva mizeriei reale. Religia este suspinul creaturii chinuite, sensibilitatea unei lumi lipsite de inimă, după cum este şi spiritul unor orânduiri lipsite de spirit. Ea este <i>opiu</i> pentru popor.</p>', '<p>Suprimarea religiei, a acestei fericiri <i>iluzorii</i> a poporului, este cerinţa <i>adevăratei</i> lui fericiri. Cerinţa de a renunţa la iluziile cu privire la situaţia sa este <i>cerinţa de a renunţa la o situaţie care are nevoie de iluzii</i>. Critica religiei este, aşadar, în <i>germen critica acestei văi a plângerii</i> a cărei <i>aureolă sfântă</i> este religia.</p>', '<p>Critica a înlăturat florile imaginare care acopereau lanţul nu pentru ca omul să poarte lanţul dezolant şi prozaic, ci pentru ca el să arunce lanţul şi să culeagă floarea vie. Critica religiei îl eliberează pe om de iluzii, pentru ca el să gândească, să acţioneze, să-şi făurească realitatea sa ca un om dezamăgit, ca un om care şi-a venit în fire, pentru ca să se mişte în jurul lui însuşi şi prin urmare în jurul adevăratului său soare. Religia este doar soarele iluzoriu care se mişcă în jurul omului atâta timp cât el nu se mişcă încă în jurul lui\r\nînsuşi.</p>', '<p>Este, aşadar, <i>sarcina istoriei</i> ca, după ce a dispărut <i>viaţa de apoi</i> a adevărului, să statornicească <i>adevărul vieţii acesteia</i>. Este, înainte de toate, <i>sarcina filozofiei</i>, care se află în slujba istoriei, ca, după ce a fost demascată <i>forma sfântă</i> a înstrăinării de sine a omului, să demaşte înstrăinarea de sine în formele ei <i>profane</i>. Critica cerului se transformă astfel în critica pământului, <i>critica religiei</i> în <i>critica dreptului</i>, <i>critica teologiei</i> în <i>critica politicii</i>.</p>', '<p>Expunerea ce urmează <a href="javascript:void(0);" id="n18">[18]</a> — care reprezintă o contribuţie la această lucrare — nu se referă în primul rând la original, ci la o copie, la <i>filozofia</i> germană a statului şi a dreptului, şi aceasta pentru simplul motiv că ia ca punct de plecare <i>Germania</i>.</p>', '<p>Dacă am vrea să pornim de la însuşi <i>statu quo</i>-ul german, fie chiar în singurul fel potrivit, adică în cel negativ, rezultatul ar rămâne totuşi un <i>anacronism</i>. Chiar negarea prezentului nostru politic se află de pe acum în magazia de vechituri a istoriei popoarelor moderne ca un fapt învechit. Dacă neg perucile pudrate, tot mai am de-a face cu cele nepudrate. Dacă neg starea de lucruri din Germania anului 1843, mă aflu totuşi, după cronologia franceză, abia în 1789, deci cu atât mai puţin în centrul contemporaneităţii.</p>', '<p>Da, istoria germană se mândreşte cu o mişcare ce nu a fost realizată şi nu va fi imitată de nici un popor de pe firmamentul istoriei. Şi anume noi am fost părtaşi la restauraţiile popoarelor moderne fără a fi participat la revoluţiile lor. Am trecut prin restauraţie, în primul rând, pentru că alte popoare au cutezat să facă revoluţie şi, în al doilea rând, pentru că alte popoare au trecut printr-o contrarevoluţie; prima oară pentru că stăpânilor noştri le-a fost frică, şi a doua oară pentru că nu le-a fost frică. Noi, în frunte cu păstorii noştri, ne-am aflat întotdeauna numai într-o singură împrejurare în tovărăşia libertăţii, şi anume în <i>ziua înmormântării ei</i>.</p>', '<p>O şcoală care justifică josnicia zilei de astăzi prin josnicia zilei de ieri, o şcoală care califică drept strigăt de răzvrătire orice strigăt al iobagului împotriva cnutului atunci când cnutul este un cnut vechi, istoric, un cnut rămas din moşi-strămoşi, o şcoală căreia istoria îi arată numai <i>posteriorul</i>, aşa cum i l-a arătat dumnezeul lui Izrael servitorului său Moise, — această şcoală <i>istorică a dreptului</i> ar fi inventat deci istoria germană dacă nu ar fi fost ea însăşi o invenţie a istoriei germane. Ca un Shylock, dar ca un Shylock-servitor, la fiecare funt de carne tăiată din inima poporului ea jură pe poliţa ei, pe poliţa ei istorică, pe poliţa ei creştină germană.</p>', '<p>Dimpotrivă, entuziaştii naivi, teutonomani prin sânge şi spirite liberale prin reflexie, caută istoria libertăţii noastre dincolo de istoria noastră, în străvechile păduri teutone. Dar prin ce s-ar deosebi istoria libertăţii noastre de istoria libertăţii mistreţului dacă ea nu poate fi găsită decât în păduri? De altfel se ştie: ecoul pădurii îţi răspunde aşa cum ai strigat. Prin urmare, lăsaţi în pace străvechile păduri teutone!</p>', '<p><i>Război</i> rânduielilor din Germania! Desigur! Aceste rânduieli sunt <i>sub nivelul istoriei</i>, ele sunt <i>mai prejos de orice critică</i>, dar rămân totuşi un obiect al criticii, după cum criminalul care se situează sub nivelul umanităţii rămâne un obiect al <i>călăului</i>. În lupta cu ele, critica nu este o pasiune a raţiunii, ci raţiunea pasiunii. Ea nu este un bisturiu, ci o armă. Obiectul ei este <i>duşmanul</i> ei, pe care nu vrea să-l combată, ci <i>să-l nimicească</i>. Căci spiritul acestor rânduieli a fost combătut. În sine, ele nu constituie obiecte <i>demne de a fi luate în seamă</i>, ci <i>existenţe</i> tot atât de dispreţuite pe cât de demne de dispreţ. În ce priveşte critica, ea nu are nevoie să se lămurească asupra acestui obiect, căci este pe deplin edificată asupra lui. Ea nu mai apare ca <i>scop în sine</i>, ci numai ca <i>mijloc</i>. Patosul ei esenţial este <i>indignarea</i>, munca ei esenţială este <i>divulgarea</i>.</p>', '<p>Este vorba de zugrăvirea unei grele presiuni reciproce a tuturor sferelor sociale, a unui dezacord general pasiv, a unei mărginiri care se preamăreşte şi se înşală în aceeaşi măsură asupra ei însăşi, având drept cadru un sistem de guvernare care, trăind din conservarea tuturor mârşăviilor, nu este el însuşi decât <i>mârşăvia la putere</i>.</p>', '<p>Ce spectacol! O nesfârşită diviziune a societăţii în cele mai diverse caste, care se înfruntă cu antipatiile lor mărunte, cu conştiinţa lor încărcată şi cu mediocritatea lor brutală şi care, tocmai din pricina poziţiei lor reciproce echivoce şi bănuitoare, sunt toate — fără deosebire, chiar dacă cu formalităţi variate — tratate de <i>stăpânii</i> lor ca <i>existenţe de care dispun prin graţia cerului</i>. Şi ele trebuie să recunoască drept <i>graţie a cerului</i> însuşi faptul că sunt <i>stăpânite</i>, <i>guvernate</i> şi <i>posedate!</i> Iar de partea cealaltă stăpânii înşişi, a căror mărime stă în raport invers cu numărul lor!</p>', '<p>Critica care şi-a fixat un asemenea obiectiv este o critică <i>de încăierare;</i> dar în încăierare nu se pune problema dacă duşmanul este un duşman nobil, de acelaşi rang, un duşman <i>interesant</i>, ci problema este să-l <i>loveşti</i>. Este absolut necesar să nu le laşi germanilor nici o clipă de autoiluzionare şi de resemnare. Trebuie să faci în aşa fel ca apăsarea reală să le pară şi mai apăsătoare, adăugându-i conştiinţa apăsării; să faci ca ruşinea să fie şi mai ruşinoasă, făcând-o cunoscută tuturor. Fiecare sferă a societăţii germane trebuie înfăţişată ca <i>partie honteuse</i> [partea ruşinoasă] a societăţii germane; trebuie silite, aceste rânduieli încremenite, să joace, cântându-le propria lor melodie! Poporul trebuie să înveţe <i>să se îngrozească</i> de sine însuşi pentru a căpăta astfel <i>curaj</i>. În felul acesta va fi împlinită o nevoie imperioasă a poporului german, şi nevoile popoarelor sunt ele înseşi temeiurile satisfacerii lor.</p>', '<p>Şi chiar pentru popoarele <i>moderne</i> această luptă împotriva conţinutului mărginit al acestui <i>statu quo</i> german nu poate fi lipsită de interes, căci <i>statu quo german</i> este <i>desăvârşirea făţişă a lui ancien régime</i>, <a href="javascript:void(0);" id="n19">[19]</a> iar <i>l’ancien régime</i> este <i>racila ascunsă a statului modern</i>. Lupta împotriva situaţiei politice actuale din Germania este lupta împotriva trecutului popoarelor moderne, care mai resimt şi astăzi reminiscenţele acestui trecut. Pentru ele este instructiv să vadă cum <i>l’ancien régime</i>, care la ele a trecut printr-o <i>tragedie</i>, apare ca strigoi german într-o <i>comedie</i>. Istoria lui a fost <i>tragică</i> atâta timp cât el era puterea preexistentă în lume, iar libertatea, în schimb, o năzărire personală într-un cuvânt atâta timp cât el însuşi credea — şi trebuia să creadă — în îndreptăţirea lui. Câtă vreme <i>l’ancien régime</i>, ca orânduire existentă a lumii, a luptat împotriva unei lumi abia în devenire, el s-a făcut vinovat de o eroare istorică mondială, dar nu de o eroare personală. De aceea prăbuşirea lui a fost tragică.</p>', '<p>Dimpotrivă, actualul regim german — un anacronism în contradicţie flagrantă cu axiome universal recunoscute, o exhibare a nimicniciei lui <i>ancien régime</i> în faţa întregii lumi — îşi închipuie numai că crede în sine însuşi şi pretinde lumii să-şi închipuie aceleaşi lucruri. Dacă ar crede în propria lui <i>esenţă</i>, ar mai încerca oare să o ascundă sub <i>aparenţa</i> unei alte esenţe şi şi-ar mai căuta oare salvarea în ipocrizie şi în sofisme? <i>L’ancien régime</i> modern nu mai este decât <i>cabotinul</i> unei orânduiri a lumii ai cărei <i>eroi adevăraţi</i> au murit. Istoria acţionează temeinic şi trece prin multe faze când duce la groapă o formă veche de viaţă. Ultima fază a unei forme a istoriei universale este comedia ei. Zeii Eladei, răniţi de moarte, în chip tragic, în „Prometeu în lanţuri“ al lui Eshil, au trebuit să moară încă o dată în chip comic în dialogurile lui Lucian. De ce se petrec astfel lucrurile în istorie? Pentru ca omenirea să se despartă cu <i>voioşie</i> de trecutul ei. Acest destin istoric <i>voios</i> îl revendicăm noi pentru puterile politice ale Germaniei.</p>', '<p>Dar, de îndată ce însăşi realitatea politică-socială modernă este supusă criticii, deci de îndată ce critica se ridică până la probleme cu adevărat omeneşti, ea se situează în afara acestui <i>statu quo</i> german, căci altfel ea şi-ar analiza obiectul de la un nivel <i>inferior</i>. Un exemplu în această privinţă. Raportul dintre industrie, în general dintre lumea bogăţiilor, şi lumea politică este o problemă de căpetenie a vremurilor moderne. Sub ce formă încep germanii să se ocupe de această problemă? Sub forma <i>protecţiei vamale</i>, a <i>sistemului prohibitiv</i>, a <i>economiei naţionale</i>. Teutomania a trecut de la om la materie, şi astfel într-o bună zi cavalerii bumbacului şi eroii fierului s-au pomenit transformaţi în patrioţi. Aşadar, în Germania suveranitatea monopolului în interior începe să fie recunoscută prin aceea că i se atribuie <i>suveranitatea în exterior</i>. Prin urmare, în Germania ne pregătim să începem cu ceea ce Franţa şi Anglia sunt gata să termine. Vechile rânduieli putrede, împotriva cărora aceste ţări se revoltă teoretic şi pe care le mai suportă doar cum suporţi lanţurile, sunt salutate în Germania ca zorile unui viitor frumos care abia îndrăzneşte să treacă de la teoria perfidă <a href="javascript:void(0);" id="n20">[20]</a> la practica cea mai necruţătoare. Pe când în Franţa şi în Anglia se pune problema: <i>economie politică</i> sau <i>dominaţia societăţii asupra avuţiei</i>, în Germania se pune problema: <i>economie naţională</i> sau <i>dominaţia proprietăţii private asupra naţiunii</i>. În Franţa şi în Anglia e vorba deci de a suprima monopolul, ajuns la ultimele lui consecinţe; în Germania, dimpotrivă, e vorba să mergem până la ultimele consecinţe ale monopolului. Acolo e vorba de o soluţie, aici abia de un conflict. Acesta este un exemplu din care reiese îndeajuns forma <i>germană</i> a problemelor actuale, un exemplu din care reiese că istoria noastră, asemenea unui recrut stângaci, a avut până acum numai sarcina de a repeta poveşti răsuflate.</p>', '<p>Dacă, prin urmare, dezvoltarea <i>generală</i> germană n-ar depăşi dezvoltarea <i>politică</i> germană, un german ar putea participa la rezolvarea problemelor prezentului cel mult aşa cum ar face-o un <i>rus</i>. Dar dacă individul izolat nu este legat prin limitele naţiunii, naţiunea în ansamblul ei nu este nici ea eliberată prin eliberarea unui individ. Sciţii nu au făcut nici un pas spre cultura greacă prin faptul că Grecia numără printre filozofii ei un scit. <a href="javascript:void(0);" id="n21">[21]</a></p>', '<p>Din fericire, noi, germanii, nu suntem sciţi.</p>', '<p>După cum popoarele antice şi-au trăit preistoria în imaginaţie, în <i>mitologie</i>, tot aşa şi noi, germanii, ne trăim istoria viitoare în gândire, în <i>filozofie</i>. Suntem contemporanii filozofici ai veacului nostru fără a fi contemporanii lui <i>istorici</i>. Filozofia germană este <i>prelungirea în idee</i> a istoriei germane. Prin urmare, dacă, în loc să criticăm <i>les oeuvres incomplètes</i> [operele neterminate] ale istoriei noastre reale, noi criticăm <i>les oeuvres posthumes</i> [operele postume] ale istoriei noastre ideale, <i>filozofia</i>, apoi critica noastră se află în miezul problemelor despre care prezentul spune: <i>that is the question!</i> [iată întrebarea!] Ceea ce la popoarele înaintate constituie un dezacord <i>practic</i> cu rânduielile statale moderne, în Germania, unde aceste rânduieli înseşi încă nu există, înseamnă în primul rând un dezacord <i>critic</i> cu oglindirea filozofică a acestor rânduieli.</p>', '<p><i>Filozofia germană a dreptului şi a statului</i> este singura <i>istorie germană</i> care stă <i>al pari</i> [la nivelul] cu actualitatea modernă <i>oficială</i>. De aceea poporul german trebuie să treacă această istorie imaginară alături de rânduielile existente în ţara sa şi să supună criticii nu numai aceste rânduieli, ci şi continuarea lor abstractă. Viitorul lui nu se poate <i>mărgini</i> nici la negarea directă a rânduielilor lui statale şi juridice reale, nici la realizarea nemijlocită a rânduielilor lui statale şi juridice ideale, căci în rânduielile lui ideale poporul german are o negare directă a rânduielilor lui reale, iar realizarea nemijlocită a rânduielilor lui ideale el <i>a depăşit</i>-o aproape, contemplând viaţa popoarelor vecine. De aceea partidul politic <i>practic</i> din Germania cere, pe bună dreptate, <i>negarea filozofiei</i>. Eroarea lui nu constă în această cerinţă, ci în faptul că se opreşte la această cerinţă, pe care nu o duce şi nici nu poate s-o ducă la îndeplinire în mod temeinic. El îşi închipuie că realizează această negaţie prin faptul că întoarce spatele filozofiei şi mormăie, cu capul întors, câteva fraze înciudate şi banale la adresa ei. În mărginirea orizontului său, el nu înglobează şi filozofia în sfera realităţii <i>germane</i>, ba o consideră chiar <i>inferioară</i> practicii germane şi teoriilor care o slujesc. Voi cereţi să se pornească de la <i>germenul real de viaţă</i>, dar uitaţi că până acum germenul real de viaţă al poporului german a sălăşluit numai în <i>craniul</i> lui. Într-un cuvânt: <i>nu puteţi suprima filozofia atâta timp cât n-aţi tradus-o în fapt</i>.</p>', '<p>Aceeaşi eroare, însă în sens <i>invers</i>, a comis-o şi partidul politic <i>teoretic</i> care îşi are obârşia în filozofie.</p>', '<p>În lupta actuală el a văzut <i>numai lupta critică dintre filozofie şi lumea germană;</i> el n-a luat în considerare faptul că <i>filozofia de până acum</i> aparţine ea însăşi acestei lumi şi că este <i>completarea</i> ei, fie şi ideală. Dacă faţă de adversarul lui a adoptat o atitudine critică, în schimb s-a comportat necritic faţă de sine însuşi, întrucât, luând ca punct de plecare <i>premisele</i> filozofiei, fie că s-a oprit la rezultatele care decurgeau din ele, fie că a dat exigenţe şi rezultate luate din altă sursă drept exigenţe şi rezultate imediate ale filozofiei, deşi acestea — presupunând că sunt întemeiate — nu se pot obţine, dimpotrivă, decât ca o <i>negare a filozofiei de până acum</i>, a filozofiei ca filozofie. Ne rezervăm pentru mai târziu dreptul de a prezenta o descriere mai amănunţită a acestui partid. Deficienţa lui fundamentală poate fi rezumată în felul următor: <i>el a crezut că poate să traducă în fapt filozofia fără a o suprima</i>.</p>', '<p>Critica <i>filozofiei germane a statului şi a dreptului</i>, formulată de <i>Hegel</i> în modul cel mai consecvent, mai bogat şi mai desăvârşit, este atât o analiză critică a statului modern şi a realităţii legate de el cât şi cea mai hotărâtă negare a întregii forme de <i>conştiinţă politică şi juridică germană</i> de până acum, <i>filozofia speculativă a dreptului</i> fiind tocmai expresia ei cea mai de seamă şi mai universală, ridicată la rangul de <i>ştiinţă</i>. După cum filozofia speculativă a dreptului, această gândire abstractă, exaltată cu privire la statul modern a cărei realitate rămâne lumea cealaltă — chiar dacă această cealaltă lume nu se află decât de cealaltă parte a Rinului — a fost posibilă numai în Germania, tot aşa, invers, şi imaginea mintală <i>germană</i> despre statul modern, imagine care face abstracţie de <i>omul real</i>, a fost posibilă numai pentru că şi în măsura în care statul modern însuşi face abstracţie de <i>omul real</i> sau satisface omul <i>întreg</i> numai într-un mod cu totul fictiv. Germanii au <i>gândit</i> în politică ceea ce alte popoare <i>au făcut</i>. Germania a fost <i>conştiinţa</i> lor <i>teoretică</i>. Caracterul abstract şi înfumurarea gândirii ei au mers totdeauna paralel cu unilateralitatea şi platitudinea realităţii lor. Dacă, prin urmare, <i>statu quo</i> al <i>statului german</i> exprimă <i>desăvârşirea lui ancien régime</i>, desăvârşirea acestui ghimpe înfipt în corpul statului modern, apoi <i>statu quo</i> al <i>ştiinţei germane despre stat</i> exprimă <i>nedesăvârşirea statului modern</i>, defectuozitatea propriului său organism.</p>', '<p>Prin simplul fapt că este adversarul hotărât al formei de până acum a conştiinţei politice <i>germane</i>, critica filozofiei speculative a dreptului nu se adânceşte în sine însăşi ci se îndreaptă spre <i>probleme</i> pentru a căror dezlegare nu există decât un singur mijloc: <i>practica</i>.</p>', '<p>Se pune întrebarea: poate oare Germania să ajungă la o practică <i>à la hauteur des principes</i> [la înălţimea principiilor], adică la o <i>revoluţie</i> în stare s-o ridice nu numai la <i>nivelul oficial</i> al popoarelor moderne, ci şi la <i>înălţimea umană</i> care va fi viitorul apropiat al acestor popoare?</p>', '<p><a id="cit10"></a>Fără îndoială, arma criticii nu poate înlocui critica armelor, forţa materială trebuie răsturnată tot printr-o forţă materială, dar şi teoria devine o forţă materială de îndată ce cuprinde masele. Teoria este capabilă să cuprindă masele de îndată ce face dovada <i>ad hominem</i> [argumentum ad hominem — argument care priveşte o anumită persoană], şi ea face dovada <i>ad hominem</i> de îndată ce devine radicală. A fi radical înseamnă a merge până la rădăcina lucrurilor. Pentru om însă rădăcina este însuşi omul. Dovada evidentă a radicalismului teoriei germane, deci a energiei ei practice, este faptul că ea porneşte de la suprimarea <i>pozitivă</i>, hotărâtă a religiei. Critica religiei se încheie cu învăţătura că <i>omul</i> este <i>fiinţa supremă pentru om</i>, deci cu <i>imperativul categoric de a răsturna toate relaţiile</i> în care omul este o fiinţă înjosită, înrobită, părăsită, o fiinţă demnă de dispreţ, relaţii care nu pot fi mai bine caracterizate decât prin exclamaţia unui francez cu ocazia unei propuneri de a se institui un impozit pe câini: „Biete animale! Vor să vă trateze ca pe nişte oameni!“.</p>', '<p>Chiar din punct de vedere istoric, emanciparea teoretică are pentru Germania un înţeles practic specific. Căci trecutul <i>revoluţionar</i> al Germaniei este teoretic, el este <i>reforma</i>. Aşa cum revoluţia a început atunci în creierul unui <i>călugăr</i>, ea începe acum în creierul <i>filozofului</i>.</p>', '<p>Într-adevăr, <i>Luther</i> a învins robia din <i>evlavie</i>, pentru că în locul ei a pus robia din <i>convingere</i>. El a sfărâmat credinţa în autoritate, pentru că a restaurat autoritatea credinţei. El a transformat pe popi în laici, pentru că a transformat pe laici în popi. El a eliberat pe om de religiozitatea exterioară, pentru că a făcut din religiozitate lumea lăuntrică a omului. A emancipat trupul de lanţuri, pentru că a pus inima în lanţuri.</p>', '<p>Dar dacă protestantismul nu a dat o justă soluţionare a problemei, el a pus totuşi în mod just problema. Nu mai era vorba acum de lupta laicului cu <i>popa din afara lui</i>, ci de lupta cu <i>propriul</i> său <i>popă lăuntric</i>, cu <i>firea</i> lui <i>popească</i>. Şi dacă transformarea protestantă a laicilor germani în popi a emancipat pe popii laici, pe <i>principi</i>, împreună cu clica lor de privilegiaţi şi filistini, transformarea filozofică în om a germanului pătruns de spiritul popesc va emancipa <i>poporul</i>. Dar aşa cum emanciparea nu s-a limitat la principi, tot aşa nici <i>secularizarea</i> bunurilor nu se va limita la <i>jefuirea avuturilor bisericeşti</i>, pusă în practică înaintea tuturora de Prusia ipocrită. Pe atunci, războiul ţărănesc, evenimentul cel mai radical din istoria germană, a eşuat din cauza teologiei. Astăzi, când teologia însăşi a eşuat, filozofia va duce la destrămarea <i>statu quo</i>-ului nostru, manifestarea cea mai elocventă a lipsei de libertate din istoria germană. În ajunul reformei, Germania oficială era robul absolut al Romei. În ajunul revoluţiei sale, ea nu este nici măcar robul absolut al Romei, ci robul Prusiei şi al Austriei, al iuncherilor şi al filistinilor.</p>', '<p>O piedică fundamentală pare să stea totuşi în calea unei revoluţii germane <i>radicale</i>.</p>', '<p>Ea constă în aceea că revoluţiile au nevoie de un element <i>pasiv</i>, de o temelie <i>materială</i>. Teoria se realizează la un popor numai în măsura în care ea este realizarea nevoilor lui. Dar uriaşului dezacord dintre exigenţele gândirii germane şi răspunsurile pe care i le dă realitatea germană îi va corespunde oare un dezacord asemănător între societatea civilă şi stat, un dezacord al societăţii civile cu ea însăşi? Vor fi oare nevoile teoretice nevoi practice nemijlocite? Nu este de ajuns ca gândirea să tindă spre realizare; trebuie ca realitatea să tindă ea însăşi spre gândire.</p>', '<p>Dar Germania n-a urcat treptele intermediare ale emancipării politice concomitent cu popoarele moderne. Chiar acele trepte pe care din punct de vedere teoretic le-a depăşit, ea nu le-a atins încă din punct de vedere practic. Cum ar putea ea depăşi printr-un <i>salto mortale</i> nu numai propriile ei bariere, dar, în acelaşi timp, şi pe acelea ale popoarelor moderne, bariere pe care ea trebuie să le considere şi să le dorească în realitate ca pe o eliberare de adevăratele ei bariere? O revoluţie radicală nu poate fi decât revoluţia unor nevoi radicale, şi tocmai premisele şi terenul necesar pentru naşterea acestora par să lipsească.</p>', '<p>Dar dacă Germania n-a însoţit decât cu activitatea abstractă a gândirii dezvoltarea popoarelor moderne, fără să ia parte activă la adevăratele lupte ale acestei dezvoltări, în schimb ea a împărtăşit <i>durerile</i> acestei dezvoltări fără să împărtăşească plăcerile ei, satisfacţiile ei parţiale. Activităţii abstracte de o parte îi corespunde suferinţa abstractă de cealaltă parte. De aceea Germania se va găsi într-o bună zi la nivelul decadenţei europene, fără să fi ajuns vreodată la nivelul emancipării europene. Ea va putea fi comparată cu un <i>idolatru</i> lovit de bolile creştinismului.</p>', '<p>Dacă luăm acum în considerare <i>guvernele germane</i>, vedem că ele sunt împinse de împrejurările actuale, de situaţia Germaniei, de nivelul culturii germane şi, în sfârşit, de un fericit instinct propriu să îmbine <i>deficienţele civilizate</i> ale <i>lumii politice moderne</i>, de ale cărei avantaje nu ne bucurăm, cu <i>deficienţele barbare</i> ale lui <i>ancien régime</i>, de care beneficiem din plin; în felul acesta Germania îşi însuşeşte din ce în ce mai mult, dacă nu trăsăturile raţionale, cel puţin pe cele ne-raţionale ale formaţiilor statale care depăşesc <i>statu quo</i>-ul ei. Există, de pildă, vreo ţară în lume care să împărtăşească atât de naiv toate iluziile statului constituţional, fără să împărtăşească înfăptuirile lui reale, ca aşa-zisa Germanie constituţională? Sau cui altuia decât guvernului german i-a putut trece prin minte să îmbine chinurile cenzurii cu chinurile legilor franceze din septembrie <a href="javascript:void(0);" id="n22">[22]</a> care presupun libertatea presei! După cum în panteonul roman puteau fi găsiţi <i>zeii</i> tuturor naţiunilor, tot aşa în sfântul imperiu roman de naţiune germană pot fi găsite <i>păcatele</i> tuturor formelor statale. Garanţia că acest eclectism va atinge o culme nebănuită până acum o constituie <i>lăcomia politică-estetică</i> a unui rege german <a href="javascript:void(0);" id="n23">[23]</a> care intenţionează să joace toate rolurile regalităţii: ale celei feudale ca şi ale celei birocratice, ale celei absolute ca şi ale celei constituţionale, ale celei autocrate ca şi ale celei democratice, dacă nu prin persoana poporului cel puţin prin <i>propria-i</i> persoană, dacă nu pentru popor cel puţin pentru <i>sine însuşi</i>. <i>Germania, această personificare a defectelor prezentului politic, constituită într-o lume proprie</i>, nu va putea sfărâma barierele specific germane fără să sfărâme barierele generale ale prezentului politic</p>', '<p>Nu revoluţia <i>radicală</i> este un vis utopic pentru Germania şi nici emanciparea <i>general-umană</i>, ci mai degrabă revoluţia parţială, revoluţia <i>numai</i> politică, revoluţia care lasă neatinsă temelia casei. Pe ce se sprijină o revoluţie parţială, o revoluţie numai politică? Pe aceea că <i>o parte a societăţii civile</i> se emancipează şi ajunge la dominaţia <i>generală</i>, pe aceea că o anumită clasă, pornind de la <i>situaţia</i> ei <i>specială</i>, întreprinde emanciparea întregii societăţi. Această clasă eliberează întreaga societate, dar numai presupunând că întreaga societate se găseşte în situaţia acestei clase, adică posedă, de pildă, bani şi cultură sau poate oricând să le dobândească.</p>', '<p>Nici o clasă a societăţii civile nu poate juca acest rol fără să provoace în propriile rânduri şi în rândurile maselor un moment de entuziasm, un moment în care ea fraternizează şi se contopeşte cu întreaga societate, se identifică cu ea şi este simţită şi recunoscută ca <i>reprezentantul</i> ei <i>general</i>, un moment în care pretenţiile şi drepturile ei sunt într-adevăr drepturile şi pretenţiile societăţii însăşi, un moment în care ea este cu adevărat capul şi inima societăţii. Numai în numele drepturilor generale ale societăţii poate o anumită clasă să revendice dominaţia generală. Pentru cucerirea acestei poziţii de eliberator şi pentru a ajunge astfel la folosirea politică a tuturor sferelor societăţii în interesul sferei proprii, nu sunt de ajuns numai energia revoluţionară şi sentimentul spiritual al încrederii în sine. Pentru ca <i>revoluţia unui popor</i> şi <i>emanciparea unei anumite clase</i> a societăţii civile să coincidă, pentru ca o clasă să reprezinte întreaga societate, trebuie, invers, ca toate defectele societăţii să fie concentrate într-o altă clasă, trebuie ca o anumită clasă să fie obiectul indignării generale, întruchiparea barierei generale; trebuie ca o anumită sferă socială să fie considerată drept <i>crimă notorie</i> faţă de întreaga societate, aşa încât eliberarea de această sferă să apară ca o eliberare generală. Pentru ca o clasă să fie <i>par excellence</i> [prin excelenţă] clasa eliberatoare, trebuie, invers, ca o altă clasă să fie în mod vădit clasa înrobitoare. Importanţa negativ-generală a nobilimii franceze şi a clerului francez a determinat importanţa pozitiv-generală a <i>burgheziei</i> — clasa imediat următoare şi potrivnică lor.</p>', '<p>În Germania însă fiecărei clase în parte îi lipseşte nu numai consecvenţa, agerimea, îndrăzneala, brutalitatea care ar putea s-o desemneze ca reprezentanta negativă a societăţii. În aceeaşi măsură îi lipseşte acea largheţe care se identifică, fie chiar pentru moment, cu sufletul poporului, acea genialitate care însufleţeşte forţa materială încât să devină o putere politică, acea îndrăzneală revoluţionară care îi aruncă adversarului în faţă cutezătoarea lozincă: <i>nu sunt nimic, şi ar trebui să fiu totul</i>. Temelia moralei şi a probităţii germane nu numai a indivizilor, ci şi a claselor o constituie, dimpotrivă, acel <i>egoism mărginit</i> care impune altora propria sa îngustime de spirit şi îngăduie ca alţii să-i impună propria lor îngustime. De aceea relaţiile dintre diferitele sfere ale societăţii germane nu sunt dramatice, ci epice. Fiecare din ele începe să capete conştiinţa de sine şi să se instaleze alături de celelalte, cu pretenţiile ei speciale, nu atunci când este oprimată, ci atunci când, fără contribuţia ei, condiţiile actuale creează o sferă socială pe care, la rândul ei, o poate oprima. Chiar <i>simţământul moral al propriei demnităţi al clasei de mijloc germane</i> se sprijină numai pe conştiinţa că ea este reprezentantul general al mediocrităţii filistine a tuturor celorlalte clase. Astfel, nu numai regii germani se urcă pe tron <i>mal à propos</i> [la vreme nepotrivită], ci fiecare sferă a societăţii civile este înfrântă înainte de a fi repurtat victoria, îşi creează propria ei barieră înainte de a fi înlăturat bariera ce i se opune, îşi manifestă natura ei meschină înainte de a-şi fi putut manifesta natura ei generoasă, încât chiar ocazia de a juca un rol important este ratată înainte de a fi devenit actuală, şi fiecare clasă, de îndată ce a început lupta cu clasa superioară ei, se şi pomeneşte angrenată în lupta cu clasa inferioară ei. De aceea principii se află în luptă cu regalitatea, birocratul în luptă cu aristocraţia, burghezul în luptă cu toţi aceştia, în timp ce proletarul a şi început lupta împotriva burghezului. Clasa de mijloc nici n-a apucat bine să formuleze, potrivit punctului ei de vedere, ideea de emancipare, şi iată că evoluţia situaţiei sociale, ca şi progresul teoriei politice, a şi dovedit că acest punct de vedere este învechit sau, cel puţin, problematic.</p>', '<p>În Franţa este de ajuns să fii ceva pentru a dori să fii totul. În Germania trebuie să fii nimic dacă nu vrei să renunţi la tot. În Franţa, emanciparea parţială este temelia emancipării generale. În Germania, emanciparea generală este <i>conditio sine qua non</i> [condiţia necesară] a oricărei emancipări parţiale. În Franţa, libertatea completă trebuie să fie generată de realitate, iar în Germania de imposibilitatea unei eliberări treptate. În Franţa, fiecare clasă a poporului este un <i>idealist politic</i> şi se simte în primul rând nu ca o clasă aparte, ci ca reprezentantă a nevoilor sociale în general. De aceea rolul de <i>eliberator</i> revine pe rând — printr—o mişcare dramatică — diferitelor clase ale poporului francez, până ce vine, în sfârşit, rândul unei clase care nu mai realizează libertatea socială pe baza anumitor condiţii care există în afara omului şi care sunt totuşi create de societatea omenească, ci organizează, dimpotrivă, toate condiţiile existenţei omeneşti pe baza libertăţii sociale. În schimb, în Germania, unde viaţa practică este tot atât de lipsită de conţinut spiritual pe cât da ruptă de practică este viaţa spirituală, nici o clasă a societăţii civile nu simte necesitatea unei emancipări generale şi nu este capabilă să ajungă la o asemenea emancipare până ce situaţia ei <i>imediată</i>, necesitatea <i>materială</i>, <i>înseşi lanţurile</i> ei nu o silesc la aceasta.</p>', '<p>În ce consta deci posibilitatea <i>pozitivă</i> a emancipării germane?</p>', '<p><i>Răspuns</i>: În formarea unei clase ferecate în <i>lanţuri radicale</i>, a unei clase a societăţii civile care să nu fie o clasă a societăţii civile; a unei stări sociale care să reprezinte descompunerea tuturor stărilor sociale; a unei sfere care să aibă un caracter universal, datorită suferinţelor ei universale, şi care să nu reclame un <i>drept anumit</i>, pentru că faţă de ea nu se comite <i>o anumită nedreptate</i>, ci <i>pur şi simplu nedreptatea</i>, sferă care să nu mai poată invoca un drept <i>istoric</i>, ci numai unul <i>omenesc</i>, care să nu se afle într-o opoziţie parţială faţă de consecinţele care decurg din sistemul politic german, ci într-o opoziţie totală faţă de premisele acestuia, o sferă, în fine, care să nu se poată emancipa fără să se emancipeze de toate celelalte sfere ale societăţii şi, prin aceasta, să emancipeze toate celelalte sfere ale societăţii; într-un cuvânt, o sferă care să reprezinte <i>completa pierdere</i> a omului şi care, prin urmare, să nu se poată dobândi pe sine decât prin <i>completa redobândire a omului</i>. Acest rezultat al descompunerii societăţii, o stare socială aparte, este <i>proletariatul</i>.</p>', '<p>În Germania, proletariatul ia fiinţă abia ca urmare a dezvoltării industriale care începe să-şi croiască drum. Căci nu sărăcia <i>apărută în mod spontan</i> formează proletariatul, ci sărăcia <i>creată în mod artificial;</i> nu masa de oameni încovoiată în mod mecanic sub povara societăţii, ci masa provenită din <i>descompunerea</i> ei <i>acută</i>, mai ales din descompunerea stării de mijloc, deşi treptat — se înţelege de la sine — atât sărăcimea apărută în mod spontan cât şi iobăgimea creştin-germană îngroaşă rândurile proletariatului.</p>', '<p>Când proletariatul vesteşte <i>descompunerea actualei orânduiri a lumii</i>, el nu face decât să exprime <i>secretul propriei sale existenţe</i>, căci el <i>este</i> descompunerea <i>în fapt</i> a acestei orânduiri. Când cere <i>negarea proprietăţii private</i>, proletariatul nu face decât să ridice la rangul de <i>principiu al societăţii</i> ceea ce societatea a ridicat la rangul de principiu <i>al lui</i>, ceea ce este deja întruchipat în <i>el</i>, fără contribuţia lui, ca rezultat negativ al societăţii. Proletarul se găseşte, faţă de lumea care ia naştere, în aceeaşi situaţie de drept în care se află <i>regele german</i> faţă de lumea existentă când denumeşte poporul: poporul <i>meu</i>, aşa cum zice despre cal: calul <i>meu</i>. Când regele declară că poporul este proprietatea lui privată, nu face decât să exprime faptul că proprietarul privat este rege.</p>', '<p>După cum filozofia îşi găseşte armele ei <i>materiale</i> în proletariat, tot astfel îşi găseşte şi proletariatul armele lui <i>spirituale</i> în filozofie, şi, de îndată ce scânteia gândirii va pătrunde temeinic în acest naiv ogor al poporului, emanciparea <i>germanului</i> ca <i>om</i> se va împlini.</p>', '<p>Să rezumăm rezultatul:</p>', '<p>Singura eliberare <i>practic</i> posibilă a Germaniei este eliberarea de pe poziţia <i>acelei</i> teorii care proclamă omul drept făptura supremă pentru om. În Germania, emanciparea de <i>evul mediu</i> nu e posibilă decât ca emancipare în acelaşi timp şi de victoriile <i>parţiale</i> repurtate asupra evului mediu. În Germania nu poate fi sfărâmată <i>nici un</i> fel de robie fără a sfărâma <i>toate</i> felurile de robie. <i>Temeinica</i> Germanie nu poate să facă o revoluţie fără să o facă <i>din temelii</i>. <i>Emanciparea germanului</i> înseamnă <i>emanciparea omului</i>. <i>Creierul</i> acestei emancipări este <i>filozofia</i>, <i>inima</i> ei — <i>proletariatul</i>. Filozofia nu poate fi înfăptuită fără desfiinţarea <a href="javascript:void(0);" id="n24">[24]</a> proletariatului, proletariatul nu poate fi desfiinţat fără înfăptuirea filozofiei.</p>', '<p>Când toate condiţiile interne vor fi îndeplinite, <i>ziua reînvierii Germaniei va fi vestită prin cântatul cocoşului galic</i>. <a href="javascript:void(0);" id="n25">[25]</a>\n</p>'],
'idChr': '1.07text',
'title': ``,
'info': 'Marx (1843): Contribuţii la critica filozofiei hegeliene a dreptului: Introducere',
},
{'year': '1844',
'image': 'marxy',
'content': ['<h6 style="text-align: center;">Prefaţă</h6>', '<p>În „Deutsch-Französische Jahrbücher“ am promis să fac critica ştiinţei dreptului şi a statului sub forma unei critici a filozofiei <i>hegeliene</i> a dreptului. La pregătirea textului pentru tipar, îmbinarea criticii îndreptate exclusiv împotriva gândirii speculative cu critica diverselor discipline propriu-zise s-a dovedit a fi cu desăvârşire inadecvată, stânjenind expunerea materialului şi îngreuind înţelegerea lui. În plus, dată fiind bogăţia şi diversitatea temelor de tratat, înghesuirea întregului material într-o <i>singură</i> lucrare ar fi fost posibilă numai în cadrul unei expuneri prin excelenţă aforistice, iar aceasta, la rândul ei, ar fi creat <i>aparenţa</i> unei sistematizări arbitrare. De aceea îmi propun să fac critica dreptului, a moralei, a politicii etc, într-o serie de broşuri succesive, de sine stătătoare, urmând ca în încheiere să încerc a înfăţişa într-o lucrare specială conexiunea întregului, corelaţia dintre diferitele părţi şi, în sfârşit, să supun unei critici prelucrarea speculativă a acestui material, din acest motiv, în lucrarea de faţă legătura dintre economia politică şi stat, drept, morală, viaţa civilă etc. va fi atinsă numai în măsura în care însăşi economia politică atinge „ex professo“ [„în mod expres“] aceste discipline.</p>', '<p>Pe cititorul familiarizat cu economia politică e de prisos să-l mai asigur că concluziile mele sunt rodul unei analize esenţialmente empirice, bazată pe o conştiincioasă studiere critică a acestei discipline.</p>', '<p>&lt; Recenzentul ignorant însă, care, pentru a-şi ascunde nepriceperea totală şi paupertatea intelectuală, îl asurzeşte pe criticul pozitiv cu expresii ca: <i>„frază utopică“</i>, sau „critica întru totul pură, întru totul hotărâtă şi critică“, sau „societatea nu numai întemeiată pe ideea de drept, ci şi socială, întru totul socială“, „masa compactă cu caracter de masă“, „oratorii retorici ai masei cu caracter de masă“, <a href="javascript:void(0);" id="n26">[26]</a> — acest recenzent abia trebuie să facă dovada că are un cuvânt de spus nu numai în chestiunile sale familiale teologice, ci şi la dezbaterea treburilor <i>laice</i>. &gt; <a href="javascript:void(0);" id="n27">[27]</a></p>', '<p>E de la sine înţeles că, în afară de lucrările socialiştilor francezi şi englezi, am folosit şi lucrări scrise de socialişti germani. Dar în acest domeniu lucrările germane <i>originale</i> şi pline de miez se reduc — fără a socoti scrierile lui Weitling — la articolele publicate de Hess în „Einundzwanzig Hogea“ şi la „Schiţă a unei critici a economiei politice“, publicată de Engels în „Deutsch-Französische Jahrbücher“, unde eu, la rândul meu, am schiţat într-o formă cât se poate de generală elementele de bază ale lucrării de faţă.</p>', '<p>&lt; În afară de aceşti autori, care au tratat în mod critic economia politică, critica pozitivă în general, deci şi critica-pozitivă germană  a economiei politice îşi datorează adevărata fundamentare descoperirilor lui <i>Feuerbach</i>. Şi totuşi împotriva lucrărilor sale <i>„Philosophie der Zukunft“</i> <a href="javascript:void(0);" id="n28">[28]</a> şi „Thesen zur Reform der Philosophie“ <a href="javascript:void(0);" id="n29">[29]</a> din „Anekdota“ <a href="javascript:void(0);" id="n30">[30]</a> — deşi pe tăcute sunt larg folosite — s-a urzit, pare-se, o adevărată conspiraţie a <i>tăcerii</i>, generată de invidia meschină a unora şi de mânia sinceră a altora. &gt;</p>', '<p>Abia cu <i>Feuerbach</i> începe critica umanistă şi naturalistă <i>pozitivă</i>. Cu cât e mai puţin zgomotoasă, cu atât mai sigură, mai profundă, mai largă şi mai durabilă este influenţa lucrărilor lui, singurele care, după „Fenomenologia“ şi „Logica“ lui Hegel, conţin o adevărată revoluţie teoretică.</p>', '<p>În opoziţie cu <i>teologii critici</i> <a href="javascript:void(0);" id="n31">[31]</a> din zilele noastre, am considerat absolut necesar să fac în capitolul final al scrierii de faţă o analiză critică a <i>dialecticii hegeliene</i> şi a filozofiei hegeliene în general, întrucât până în prezent o astfel de lucrare nu a fost întreprinsă. <i>Lipsa de temeinicie</i> e inevitabilă la ei, căci chiar şi teologul <i>critic</i> rămâne <i>teolog</i>, ceea ce înseamnă fie că e nevoit să pornească de la anumite premise ale filozofiei, considerată ca autoritate incontestabilă, fie că, dacă în procesul criticii şi datorită unor descoperiri făcute de alţii au apărut în mintea lui îndoieli privind justeţea acestor premise filozofice, el le abandonează din laşitate şi fără temei, <i>face abstracţie</i> de ele, iar aservirea lui faţă de aceste premise şi necazul pricinuit de ea se manifestă acum doar într-o formă negativă, inconştientă şi sofistică.</p>', '<p>&lt; Această aservire şi acest necaz se manifestă doar într-o formă negativă şi inconştientă prin aceea că teologul critic ori repetă mereu asigurările privind <i>puritatea</i> propriei sale critici, ori, pentru a abate atenţia cititorului, ca şi propria sa atenţie, de la <i>necesitatea</i> unei răfuieli definitive între <i>critică</i> şi sorgintea ei — <i>dialectica</i> hegeliană şi filozofia germană în general —, de la necesitatea pentru critica contemporană de a depăşi propria ei mărginire şi primitivitate, el caută, dimpotrivă, să creeze impresia că critica ar avea de-a face doar cu o formă limitată a criticii din afara ei — cu cea care rămâne, să zicem, la nivelul secolului al XVIII-lea — şi cu mărginirea <i>masei</i>. În sfârşit, când se fac descoperiri — asemenea celor <i>feuerbachiene</i> — cu privire la esenţa propriilor sale premise filozofice, teologul critic se străduieşte să creeze impresia că <i>el</i> ar fi acela care a făcut aceste descoperiri, în care scop el procedează în felul următor: nefiind în stare să prelucreze rezultatele acestor descoperiri, pe de o parte, el le aruncă — sub formă de <i>lozinci gata formulate</i> — în capul autorilor care se mai află „în captivitatea filozofiei, iar pe de altă parte caută să se convingă pe sine însuşi că se află deasupra acestor descoperiri, operând pe ascuns, cu perfidie şi scepticism, împotriva criticii feuerbachiene a <i>dialecticii</i> lui Hegel, cu acele elemente ale acestei <i>dialectici</i> pe care el încă nu le găseşte în această critică şi care încă nu i se oferă spre folosinţă într-o formă critic prelucrată; el însuşi nu încearcă şi nici nu-i în stare să pună aceste elemente într-o legătură adecvată cu critica, ci operează cu ele pur şi simplu în forma proprie dialecticii hegeliene. Aşa, de pildă, el foloseşte categoria dovezii mijlocitoare împotriva categoriei adevărului pozitiv care porneşte de la sine însuşi. Căci criticul teologic găseşte cât se poate de firesc ca filozofii <i>să facă</i> tot ce este necesar pentru a-i da lui posibilitatea <i>de a pălăvrăgi</i> despre puritatea şi fermitatea criticii, despre critica întru totul critică, şi el se crede adevăratul <i>biruitor al filozofiei</i> atunci când <i>simte</i>, de pildă, că cutare sau cutare moment <a href="javascript:void(0);" id="n32">[32]</a> al lui Hegel lipseşte la Feuerbach, căci, deşi practică idolatria spiritualistă a <i>„conştiinţei de sine“</i> şi a <i>„spiritului“</i>, criticul teologic nu reuşeşte totuşi să treacă de la senzaţie la conştiinţă. &gt;</p>', '<p>Privită mai îndeaproape, <i>critica teologică</i>, care la începutul mişcării reprezentase un moment realmente progresist, se dovedeşte a nu fi, în ultimă analiză, altceva decât o încununare şi o consecinţă — degenerate într-o <i>caricatură teologică</i> — a vechiului <i>transcendentalism filozofic</i>, şi îndeosebi a celui <i>hegelian</i>. Cu alt prilej voi arăta amănunţit acest interesant act de justiţie al istoriei, care rezervă acum teologiei, dintotdeauna locul putred al filozofiei, rolul de disciplină care prin exemplul ei demonstrează descompunerea negativă a filozofiei, adică procesul ei de putrezire.</p>', '<p>&lt; În ce măsură, pe de altă parte, descoperirile lui <i>Feuerbach</i> privind esenţa filozofiei făceau să mai fie necesară, cel puţin pentru <i>demonstrarea</i> lor, o delimitare critică de dialectica filozofică — acest lucru se va vedea din însăşi expunerea mea. &gt;\r\n</p>'],
'idChr': '1.09.01text',
'title': `Prefaţă`,
'info': 'Marx (1844): Manuscrise economico-filozofice din 1844',
},
{'year': '1844',
'image': 'marxy',
'content': ['<h6 style="text-align: center;">Muncă înstrăinată</h6>', '<p>Noi am pornit de la premisele economiei politice. I-am acceptat limbajul şi legile. Am presupus ca ceva dat proprietatea privată, separaţia dintre muncă, capital şi pământ, separaţia dintre salariu, profit la capital şi rentă funciară, apoi diviziunea muncii, concurenţa, noţiunea de valoare de schimb etc. Pe baza economiei politice înseşi şi folosind propriile ei cuvinte, am arătat că muncitorul este redus la rolul de marfă, şi chiar de cea mai sărmană dintre mărfuri, că mizeria muncitorului este invers proporţională cu forţa şi grandoarea producţiei sale, că rezultatul necesar al concurenţei este acumularea capitalului în mâini puţine, deci restabilirea monopolului într-o formă şi mai redutabilă, că în cele din urmă dispare deosebirea dintre capitalist şi proprietarul funciar, ca şi cea dintre plugar şi muncitorul industrial, iar întreaga societate trebuie să se împartă inevitabil în două clase: clasa <i>proprietarilor</i> şi clasa <i>muncitorilor</i> lipsiţi de proprietate.</p>', '<p>Economia politică porneşte de la faptul existenţei proprietăţii private. Ea nu ne-o explică. Ea încadrează în formule generale, abstracte, care apoi capătă pentru ea valabilitatea unor <i>legi</i>, procesul <i>material</i> pe care proprietatea privată îl parcurge în realitate. Ea nu caută <i>să pătrundă sensul</i> acestor legi, adică nu arată cum decurg ele din însăşi esenţa proprietăţii private. Economia politică nu ne oferă cheia pentru înţelegerea temeiului şi cauzei separării muncii de capital şi a capitalului de pământ. Aşa, de pildă, când defineşte raportul dintre salarii şi profitul la capital, pentru ea cauza ultimă o constituie interesul capitaliştilor; cu alte cuvinte, ea consideră ca ceva dat ceea ce abia trebuie dedus ca rezultat al analizei. În acelaşi mod intervine pretutindeni concurenţa, care este dedusă din circumstanţe exterioare. Economia politică nu ne spune în ce măsură aceste circumstanţe exterioare, aparent întâmplătoare, nu sunt decât expresia unei dezvoltări necesare. Am văzut că însuşi schimbul îi pare a fi un fapt întâmplător. Singurele roţi pe care le pune în mişcare economistul sunt <i>setea de câştig şi războiul dintre cei setoşi de câştig</i> — <i>concurenţa</i>.</p>', '<p>Tocmai pentru că economia politică nu înţelege conexiunea lăuntrică a mişcării care formează obiectul studiului ei, a fost posibil ca doctrina concurenţei, de pildă, să fie opusă doctrinei monopolului, doctrina libertăţii meşteşugurilor — doctrinei corporaţiei, doctrina împărţirii proprietăţii funciare — doctrinei marii proprietăţi funciare, căci concurenţa, libertatea meşteşugurilor, împărţirea proprietăţii funciare erau concepute şi prezentate doar ca nişte consecinţe întâmplătoare, deliberate, violente ale monopolului, corporaţiei şi proprietăţii feudale, şi nu ca consecinţe necesare, inevitabile, naturale ale lor.</p>', '<p>Trebuie, aşadar, să căutăm a înţelege conexiunea esenţială dintre proprietatea privată, setea de câştig şi separaţia muncii, a capitalului şi a proprietăţii funciare, dintre schimb şi concurenţă, dintre valoarea omului şi deprecierea lui, dintre monopol şi concurenţă etc., dintre toată această înstrăinare şi sistemul <i>bănesc</i>.</p>', '<p>Nu vom urma exemplul economistului care, când vrea să explice un lucru sau altul, se transpune într-o stare primitivă închipuită. O astfel de stare primitivă nu explică nimic. Procedând astfel, economistul nu face decât să mute problema în pâcla cenuşie a depărtării. El presupune dat sub formă de fapt, de eveniment ceea ce el trebuie să deducă, şi anume raportul necesar dintre două lucruri, de pildă raportul dintre diviziunea muncii şi schimb. Astfel explică teologul originea răului prin păcatul originar, adică presupune ca fapt, sub formă de eveniment istoric, lucrul pe care îşi propune să-l explice.</p>', '<p>Noi luăm ca punct de plecare un fapt economic <i>din zilele noastre:</i></p>', '<p>Muncitorul devine cu atât mai sărac cu cât produce mai multă bogăţie, cu cât cresc puterea şi proporţiile producţiei sale. Muncitorul devine o marfă cu atât mai ieftină cu cât produce mai multe mărfuri. În proporţie directă cu <i>creşterea valorii</i> lumii lucrurilor creşte <i>deprecierea</i> lumii oamenilor. Munca produce nu numai mărfuri; ea se produce pe sine însăşi şi-l produce pe muncitor ca <i>marfă</i>, şi aceasta în aceeaşi proporţie în care produce în genere mărfuri.</p>', '<p>Acest fapt nu exprimă altceva decât că obiectul produs de muncă, produsul ei, i se opune acesteia din urmă ca <i>ceva străin</i>, ca o <i>forţă independentă</i> de producător. Produsul muncii este munca încorporată într-un obiect, materializată în el, este <i>obiectivarea</i> muncii. Realizarea muncii este obiectivarea ei. În cadrul rânduielilor presupuse de economia politică, această realizare a muncii apare pentru muncitor ca <i>privare de realitate</i>, obiectivarea ca <i>privare de obiect şi robire de către el</i>, însuşirea obiectului — ca <i>înstrăinare</i>, ca <i>autoînstrăinare</i> (Entäusserung).</p>', '<p>Realizarea muncii apare în aşa măsură ca privare de realitate, încât pentru muncitor privarea de realitate merge până la moarte prin foame. Obiectivarea apare în aşa măsură ca privare de obiect, încât muncitorul este privat nu numai de obiectele strict necesare traiului, ci şi de cele necesare muncii. Ba chiar însăşi munca devine un obiect pe care îl poate obţine numai cu maximum de încordare a forţelor sale şi cu întreruperi extrem de neregulate. Însuşirea obiectului apare în aşa măsură ca înstrăinare, încât, cu cât muncitorul produce mai multe obiecte, cu atât mai puţine poate poseda şi cu atât mai mult cade el sub dominaţia produsului său, a capitalului.</p>', '<p>Toate aceste consecinţe decurg implicit din faptul că muncitorul se raportează la <i>produsul muncii sale</i> ca la un obiect <i>străin</i>. Căci dacă pornim de la această premisă, e clar că cu cât mai mult se istoveşte muncitorul lucrând, cu atât mai puternică devine lumea străină, obiectuală, pe care el o creează împotriva lui însuşi, cu atât mai sărac devine el însuşi, cu atât mai săracă devine lumea lui interioară şi cu atât mai puţine bunuri îi aparţin ca ale lui proprii. La fel stau lucrurile şi în domeniul religiei. Cu cât mai mult pune omul în dumnezeu, cu atât mai puţin păstrează el în sine însuşi. Muncitorul îşi pune viaţa în obiect, dar din acel moment viaţa sa nu-i mai aparţine lui, ci obiectului. Prin urmare, cu cât mai mare este această activitate a muncitorului, cu atât mai puţin obiectual este el. Ceea ce a intrat în produsul muncii sale nu mai este în el însuşi. De aceea, cu cât mai mare e acest produs, cu atât mai împuţinat este el însuşi. <i>Autoînstrăinarea</i> muncitorului în produsul său înseamnă nu numai că munca sa devine un obiect, capătă o existenţă <i>exterioară</i>, ci şi că ea există <i>în afara lui</i>, independent de el, ca ceva ce-i este străin, şi devine o forţă de sine stătătoare care i se opune; că viaţa pe care el a transmis-o obiectului i se opune ca ceva ostil şi străin.</p>', '<p>Să examinăm acum mai amănunţit <i>obiectivarea</i>, producerea de produse de către muncitor, şi în cadrul acestei obiectivări — <i>înstrăinarea</i>, <i>pierderea</i> obiectului, adică a ceea ce a produs muncitorul.</p>', '<p>Muncitorul nu poate crea nimic fără <i>natură</i>, fără <i>lumea exterioară sensibilă</i>. Ea este substanţa în care se realizează munca sa, în care ea este activă, din care şi prin intermediul căreia ea produce.</p>', '<p>Dar la fel cum natura oferă muncii <i>mijloace de trai</i> în sensul că munca nu poate <i>trăi</i> fără obiecte la care să se aplice, tot astfel, pe de altă parte, ea îi oferă şi <i>mijloacele de trai</i> într-un sens mai restrâns, şi anume mijloacele de existenţă fizică a <i>muncitorului</i> însuşi.</p>', '<p>Prin urmare, cu cât mai mult muncitorul <i>îşi însuşeşte</i> prin munca sa lumea exterioară, natura sensibilă, cu atât mai mult se privează el de <i>mijloace de trai</i> în ambele sensuri ale cuvântului: în primul rând, în sensul că lumea exterioară sensibilă încetează tot mai mult să fie un obiect aparţinând muncii lui, un <i>mijloc de trai</i> al muncii lui; iar în al doilea rând, în sensul că ea încetează tot mai mult să-i ofere <i>mijloace de trai</i> în sensul nemijlocit al cuvântului, adică mijloace de existenţă fizică a muncitorului.</p>', '<p>În amândouă aceste privinţe muncitorul devine deci un sclav al obiectului său: în primul rând, în sensul că primeşte un <i>obiect de muncă</i>, adică primeşte <i>de lucru</i>, iar în al doilea rând, în sensul că el capătă <i>mijloace de subzistenţă</i>. Deci în sensul că obiectului îi datorează el posibilitatea de a exista, primo, ca <i>muncitor</i>, iar secundo, ca <i>subiect fizic</i>. Încununarea acestei sclavii o constituie faptul că numai ca <i>muncitor</i> îşi poate menţine el existenţa ca <i>subiect fizic</i> şi numai ca <i>subiect fizic</i> este el muncitor.</p>', '<p>(Potrivit legilor economiei politice, autoînstrăinarea muncitorului în obiectul său îşi găseşte expresia în următoarele: cu cât muncitorul produce mai mult, cu atât are de consumat mai puţin; cu cât produce mai multe valori, cu atât mai depreciat şi mai lipsit de demnitate devine el însuşi; cu cât e mai bine format produsul său, cu atât mai deformat e muncitorul; cu cât mai civilizat e obiectul său, cu atât mai aproape de barbarie este propria lui stare; cu cât mai puternică este munca sa, cu atât mai neputincios devine muncitorul; cu cât mai ingenioasă devine munca lui, cu atât mai mare devine sărăcia spirituală a muncitorului şi sclavia lui faţă de natură.)</p>', '<p><i>Economia politică ascunde înstrăinarea inerentă esenţei muncii prin aceea că nu ia în considerare raportul nemijlocit dintre muncitor</i> (muncă) <i>şi producţie</i>. Este adevărat că munca produce lucruri admirabile pentru cei bogaţi, dar pentru muncitor produce privaţiuni; ea produce palate, dar şi colibe pentru muncitori, produce frumuseţe, dar tot ea îl schilodeşte pe muncitor. Ea înlocuieşte munca manuală cu lucrul maşinii, dar în acelaşi timp readuce la muncă barbară o parte din muncitori şi transformă în maşini cealaltă parte. Ea produce inteligenţă, dar şi debilitate mintală, cretinism pentru muncitor.</p>', '<p><i>Raportul nemijlocit al muncii faţă de produsele ei este raportul muncitorului faţă de obiectele producţiei sale</i>. Raportul omului avut faţă de obiectele producţiei şi faţă de producţie însăşi nu e decât o <i>consecinţă</i> a acestui prim raport, pe care îl confirmă. Această a doua latură a chestiunii o vom examina mai încolo.</p>', '<p>Aşadar, când ne întrebăm care este relaţia esenţială a muncii, ne întrebăm care este raportul <i>muncitorului</i> faţă de producţie.</p>', '<p>Până acum am considerat înstrăinarea, autoînstrăinarea muncitorului numai sub un singur aspect, şi anume sub aspectul <i>raportului său faţă de produsele muncii sale</i>. Dar înstrăinarea se manifestă nu numai în rezultatul producţiei, ci şi în însuşi <i>actul producţiei</i>, în însăşi <i>activitatea de producţie</i>. Ar putea oare muncitorul să se raporteze la produsul activităţii sale ca la ceva străin dacă nu s-ar înstrăina pe sine de sine însuşi chiar în actul producţiei? Produsul nu e decât rezultatul activităţii, al producţiei. Prin urmare, dacă produsul muncii este autoînstrăinarea, înseamnă că însăşi producţia trebuie să fie autoînstrăinare activă, autoînstrăinarea activităţii, activitate de autoînstrăinare. În înstrăinarea obiectului muncii este doar rezumată înstrăinarea, autoînstrăinarea proprie activităţii muncii înseşi.</p>', '<p>În ce constă deci autoînstrăinarea muncii (die Entäusserung der Arbeit)?</p>', '<p>Întâi, în faptul că munca îi este <i>exterioară</i> <i>(äusserlich)</i> muncitorului, adică nu ţine de esenţa sa, că, de aceea, el nu se afirmă, ci se neagă în munca sa, nu se simte mulţumit, ci nefericit, nu-şi desfăşoară liber energia fizică şi spirituală, ci îşi mortifică trupul şi-şi distruge spiritul. De aceea abia în afara muncii muncitorul se simte a fi el însuşi, pe când în procesul muncii se simte în afara sa. Acasă se simte când nu munceşte, iar când munceşte nu se simte acasă. Munca sa nu este deci voluntară, ci silită, <i>muncă forţată</i>. Ea nu este satisfacerea unei trebuinţe, ci doar un <i>mijloc</i> pentru a satisface trebuinţele în afara ei. Caracterul ei străin apare limpede în faptul că, de îndată ce nu există o constrângere fizică sau de altă natură, oamenii fug de muncă la fel ca de ciumă. Munca exterioară, munca în care omul se alienează pe sine este o muncă de autosacrificare, de mortificare. În sfârşit, caracterul exterior al muncii apare pentru muncitor în faptul că ea nu este a sa, ci a altuia, că nu-i aparţine, că în procesul muncii el nu-şi aparţine sieşi, ci altuia. După cum în religie activitatea proprie a imaginaţiei umane, a creierului uman şi a inimii umane acţionează asupra individului independent de el, altfel spus, ca o activitate străină, divină sau diabolică, tot astfel nici activitatea muncitorului nu este activitatea sa proprie. Ea aparţine altuia, ea este pierderea propriului său eu.</p>', '<p>Ajungem astfel la rezultatul că omul (muncitorul) se mai simte acţionând liber doar în funcţiile sale animalice — mâncatul, băutul şi procrearea, sau cel mult şi în folosirea locuinţei, a podoabelor etc. —, pe când în funcţiile sale umane el se simte numai animal. Ceea ce e animalic devine uman, iar ceea ce e uman devine animalic.</p>', '<p>A mânca, a bea, a procrea etc. Sunt, ce-i drept, şi ele funcţii autentic omeneşti. Dar în abstracţia care le desparte de restul sferei activităţii umane şi le transformă în ultime şi unice scopuri finale, ele sunt animalice.</p>', '<p>Am examinat actul de înstrăinare a activităţii umane practice, adică munca, din două puncte de vedere, întâi, relaţia dintre muncitor şi <i>produsul muncii</i> ca obiect care îi este străin şi care are putere asupra lui. Această relaţie este totodată relaţia lui cu lumea exterioară sensibilă, cu obiectele naturii ca lume străină, care i se opune cu ostilitate. Al doilea, relaţia dintre muncă şi <i>actul producţiei</i> în însuşi procesul <i>muncii</i>. Această relaţie este relaţia dintre muncitor şi propria sa activitate ca activitate străină, care nu-i aparţine, este activitatea ca suferinţă, puterea ca neputinţă, procrearea ca emasculare, energia fizică şi spirituală <i>proprie</i> a muncitorului, viaţa sa personală (căci ce altceva este viaţa dacă nu activitate?) ca o activitate îndreptată împotriva lui însuşi, independentă de el şi care nu-i aparţine. <i>Autoînstrăinarea</i>, ca mai sus înstrăinarea <i>lucrului</i>.</p>', '<p>Din cele două determinaţii de până acum ale <i>muncii înstrăinate</i> trebuie să deducem acum şi o a treia.</p>', '<p>Omul este o fiinţă generică şi aceasta nu numai pentru că, atât pe plan practic cât şi pe plan teoretic, face din gen — atât din propriul său gen cât şi din cel al celorlalte lucruri — un obiect al său, ci şi pentru că — şi aceasta nu e decât un alt mod de a spune acelaşi lucru — el se comportă faţă de sine însuşi ca faţă de genul actual, viu, ca faţă de o fiinţă <i>universală</i> şi deci liberă.</p>', '<p>Atât la om cât şi la animal, viaţa generică, sub raport fizic, constă în faptul că omul (ca şi animalul) trăieşte pe seama naturii neorganice, şi cu cât e omul mai universal în comparaţie cu animalul, cu atât e mai universală sfera naturii neorganice pe seama căreia trăieşte. Aşa cum, sub raport teoretic, plantele, animalele, pietrele, aerul, lumina etc. constituie o parte a conştiinţei umane, în parte ca obiect al ştiinţelor naturii, iar în parte ca obiect al artei, constituie natura sa neorganică spirituală, hrana spirituală pe care el trebuie s-o prepare mai întâi spre a o face ingerabilă şi digerabilă, — tot astfel, sub raport practic, ele constituie o parte a vieţii şi activităţii omeneşti. Din punct de vedere fizic, omul trăieşte numai pe seama acestor produse ale naturii, indiferent dacă se prezintă sub formă de hrană, combustibil, îmbrăcăminte, locuinţă etc. Practic, universalitatea omului apare tocmai în universalitatea care face din întreaga natură trupul lui <i>neorganic</i>, în măsura în care natura (1) îi serveşte nemijlocit ca mijloc de trai şi (2) ca material, obiect şi instrument al activităţii sale vitale. Natura este <i>corpul neorganic</i> al omului, şi anume natura în măsura în care nu este ea însăşi corp omenesc. Când spunem că omul trăieşte pe seama naturii, înţelegem prin aceasta că natura este <i>corpul</i> lui, cu care trebuie să rămână în continuă comuniune dacă nu vrea să piară. Când spunem că viaţa fizică şi spirituală a omului se află în strânsă conexiune cu natura, aceasta nu înseamnă altceva decât că natura se află în strânsă conexiune cu ea însăşi, căci omul este o parte a naturii.</p>', '<p>Prin faptul că munca înstrăinată îl înstrăinează pe om 1) de natură, 2) de el însuşi, de propria lui funcţie activă, de activitatea lui vitală, ea înstrăinează de om şi <i>genul</i> uman: ea face ca pentru om <i>viaţa generică</i> să devină un mijloc de întreţinere a vieţii individuale. În primul rând, ea înstrăinează viaţa generică şi viaţa individuală, iar în al doilea rând, face ca viaţa individuală, redusă la abstracţie, să devină scopul celei dintâi, tot în forma ei abstractă şi înstrăinată.</p>', '<p>Căci, în primul rând, munca, <i>activitatea vitală</i>, <i>viaţa productivă</i> însăşi îi apar omului numai ca un <i>mijloc</i> pentru satisfacerea unei necesităţi, necesitatea conservării existenţei fizice. Dar viaţa productivă este viaţa generică. Este viaţa care generează viaţă. În natura activităţii ei vitale rezidă tot caracterul unei specii, caracterul ei generic, iar activitatea liberă şi conştientă constituie caracterul generic al omului. Viaţa însăşi apare doar ca un <i>mijloc de trai</i>.</p>', '<p>Animalul se confundă nemijlocit cu activitatea sa vitală. El nu se distinge de ea. El este <i>această activitate</i>. Omul însă face din activitatea sa vitală obiectul voinţei şi al conştiinţei sale. El are o activitate vitală conştientă. Aceasta nu este o determinare cu care el se contopeşte nemijlocit. Activitatea vitală conştientă este aceea care-l deosebeşte nemijlocit pe om de activitatea vitală a animalului. Tocmai prin aceasta şi numai prin aceasta el este o fiinţă generică. Sau: el este o fiinţă conştientă, adică propria sa viaţă constituie pentru el un obiect, tocmai pentru că el este o fiinţă generică. Numai de aceea activitatea sa este activitate liberă. Munca înstrăinată răstoarnă această relaţie, în sensul că omul, tocmai pentru că este o fiinţă conştientă, îşi transformă activitatea vitală, <i>esenţa</i> sa, doar în mijloc pentru menţinerea <i>existenţei</i> sale.</p>', '<p>Crearea practică <i>a unei lumi de obiecte</i>, <i>prelucrarea</i> naturii neorganice este autoafirmarea omului ca fiinţă generică conştientă, cu alte cuvinte ca fiinţă care vede în gen propria sa esenţă, sau care vede în sine o fiinţă generică. E drept că şi animalul produce. El îşi clădeşte un cuib, sau un adăpost, ca albina, castorul, furnica etc. Însă el produce numai ceea ce îi trebuie nemijlocit lui sau progeniturii sale; el produce unilateral, pe când omul produce universal; el produce numai sub imperiul necesităţii fizice imediate, pe când omul produce chiar când e liber de necesitatea fizică şi produce cu adevărat abia atunci când e liber de ea; animalul se produce numai pe sine însuşi, pe când omul reproduce întreaga natură; produsul lui (al animalului) aparţine nemijlocit corpului său fizic, pe când omul stă liber în faţa produsului său. Animalul modelează materia numai pe măsura şi după trebuinţa speciei căreia îi aparţine, pe când omul ştie să producă pe măsura oricărei specii şi ştie să imprime pretutindeni obiectului măsura care-i este inerentă; de aceea omul modelează materia şi potrivit legilor frumosului.</p>', '<p>De aceea, tocmai în prelucrarea lumii obiectelor omul se afirmă pentru prima oară efectiv ca <i>fiinţă generică</i>. Această producţie este viaţa lui generică activă. Datorită acestei producţii, natura apare ca operă a <i>sa</i> şi realitate a sa. De aceea, obiectul muncii este <i>obiectivarea vieţii generice a omului:</i> căci el — omul — nu se dedublează numai intelectual, ca în conştiinţă, ci efectiv, prin muncă, şi se contemplă deci pe sine însuşi într-o lume creată de el. Aşadar, prin faptul că munca înstrăinată îi smulge omului obiectul producţiei sale, ea îi smulge totodată <i>viaţa lui generică</i>, obiectivitatea sa generică reală şi transformă superioritatea lui faţă de animal în dezavantajul că se vede deposedat de corpul său neorganic, adică de natură.</p>', '<p>De asemenea, prin faptul că munca înstrăinată degradează activitatea proprie, activitatea liberă a omului la rangul unui mijloc, ea face din viaţa lui generică un mijloc al existenţei sale fizice.</p>', '<p>Prin urmare, datorită înstrăinării, conştiinţa pe care o are omul despre specia sa, despre genul său se transformă în aşa fel, încât viaţa generică devine pentru el un mijloc.</p>', '<p>Înstrăinarea muncii are, aşadar, consecinţele următoare:</p>', '<p>3) <i>Esenţa generică a omului</i> — atât natura cât şi aptitudinile sale generice spirituale — se transformă într-o esenţă care îi e <i>străină</i>, într-un <i>mijloc pentru menţinerea existenţei sale individuale</i>. Ea înstrăinează de om propriul său corp, cât şi natura din afara lui, ca şi esenţa sa spirituală, <i>esenţa sa umană</i>.</p>', '<p>4) O consecinţă directă a faptului că omul e înstrăinat de produsul muncii sale, de activitatea sa vitală, de esenţa sa generică este <i>înstrăinarea omului de om</i>. Când omul se opune sieşi înseamnă că i se opune <i>alt om</i>. Ceea ce se poate spune despre relaţia în care se află omul faţă de munca sa, faţă de produsul muncii sale, faţă de el însuşi este valabil pentru relaţia în care se află omul faţă de altul, ca şi faţă de munca şi obiectul muncii altuia.</p>', '<p>În genere, afirmaţia că esenţa generică a omului este înstrăinată de el înseamnă că un om este înstrăinat de altul şi că fiecare dintre ei este înstrăinat de esenţa umană.</p>', '<p>Înstrăinarea omului, şi în genere orice relaţie în care se află omul faţă de el însuşi se realizează, îşi găseşte expresia numai în relaţia în care se află omul faţă de ceilalţi oameni.</p>', '<p>Prin urmare, în cadrul relaţiei de muncă înstrăinată, fiecare om îl consideră pe altul potrivit etalonului şi relaţiei în care se află el însuşi ca muncitor.</p>', '<p>Noi am pornit de la un fapt din sfera economiei politice: faptul înstrăinării muncitorului şi a producţiei sale. Noţiunea corespunzătoare acestui fapt noi am formulat-o ca <i>muncă înstrăinată</i>, <i>autoînstrăinată</i>. Analizând această noţiune, noi n-am făcut decât să analizăm un fapt din domeniul economiei politice.</p>', '<p>Să vedem acum în ce mod trebuie să se exprime şi să se prezinte în realitatea vie noţiunea de muncă înstrăinată, autoînstrăinată.</p>', '<p>Dacă produsul muncii mi-e străin, dacă mi se opune ca o forţă străină, atunci cui îi aparţine el?</p>', '<p>Dacă activitatea mea nu-mi aparţine şi este o activitate străină, forţată, atunci cui îi aparţine ea?</p>', '<p>Unei <i>alte</i> fiinţe decât mie.</p>', '<p>Cine este această fiinţă?</p>', '<p><i>Zeii?</i> E adevărat că în cele mai vechi timpuri principala activitate de producţie, de pildă construirea de temple etc. în Egipt, India, Mexic, era pusă în slujba zeilor, iar produsul le aparţinea tot lor. Dar singuri zeii n-au fost niciodată stăpânii muncii. Nici <i>natura</i> nu i-a fost stăpână. Şi apoi cât de contradictorie ar fi fost o situaţie în care, pe măsură ce omul prin munca sa îşi subordona tot mai mult natura, pe măsură ce minunile zeilor deveneau tot mai superflue datorită minunilor industriei, omul ar fi trebuit să renunţe, în favoarea acestor puteri, la bucuria pe care o procură producţia şi la plăcerea pe care o procură consumul produsului.</p>', '<p>Fiinţa <i>străină</i> căreia îi aparţine munca şi produsul muncii, în serviciul căreia se află munca şi pentru plăcerea căreia este creat produsul muncii, poate fi numai <i>omul</i> însuşi.</p>', '<p>Dacă produsul muncii nu-i aparţine muncitorului, dacă i se opune muncitorului ca o putere străină, aceasta este posibil numai pentru că produsul aparţine <i>unui alt om</i>, <i>şi nu muncitorului</i>. Dacă pentru muncitor activitatea sa e un chin, ea trebuie să procure altuia <i>desfătare</i> şi bucuria vieţii. Nici zeii şi nici natura, ci numai omul însuşi poate fi această putere străină care îl domină pe om.</p>', '<p>Să ne gândim de asemenea la afirmaţia de mai sus, potrivit căreia relaţia în care omul se află faţă de el însuşi devine <i>obiectuală</i>, <i>reală</i> numai prin relaţia în care se află faţă de alt om. Prin urmare, dacă omul se raportează la produsul muncii sale, la munca sa obiectivată, ca la un obiect <i>străin</i>, ostil, înzestrat cu putere şi independent de el, aceasta înseamnă că stăpân al acestui obiect este un alt om, străin lui, ostil, dispunând de putere şi independent de el. Dacă omul se raportează la propria sa activitate ca la o activitate neliberă, aceasta înseamnă că el se raportează la ea ca la o activitate pusă în slujba unui alt om, aflată sub dominaţia lui, supusă constrângerii şi jugului lui.</p>', '<p>Orice autoînstrăinare a omului de sine însuşi şi de natură se manifestă în relaţia în care el se situează pe sine — şi situează şi natura — faţă de alţi oameni, diferiţi de el. De aceea autoînstrăinare a religioasă se manifestă necesarmente în raportul laicului faţă de preot sau — fiindcă aici e vorba de lumea intelectuală — faţă de un mediator etc. În lumea practică reală, autoînstrăinarea nu se poate manifesta decât prin intermediul relaţiei practice reale faţă de alţi oameni. Mijlocul prin intermediul căruia are loc înstrăinarea este el însuşi un mijloc <i>practic</i>. Prin urmare, prin intermediul muncii înstrăinate omul generează nu numai relaţia sa faţă de obiectul şi actul producţiei, ca forţe străine şi ostile lui; el generează totodată şi relaţia în care alţi oameni se află faţă de producţia sa şi faţă de produsul său, precum şi relaţia dintre el şi aceşti oameni. Aşa cum îşi transformă propria sa activitate de producţie într-o privare de realitate, într-o pedeapsă pentru el, iar propriul său produs într-o pierdere, într-un produs ce nu-i aparţine, tot astfel generează el stăpânirea celui ce nu produce asupra producţiei şi asupra produsului. Înstrăinând de sine propria sa activitate, el conferă omului străin o activitate care nu-i este proprie.</p>', '<p>Până acum am examinat această relaţie numai din punctul de vedere al muncitorului; mai încolo o vom examina şi din punctul de vedere al non-muncitorului.</p>', '<p>Aşadar, prin intermediul <i>muncii înstrăinate</i>, <i>alienate</i>, muncitorul generează relaţia faţă de această muncă a unui om străin de ea şi aflat în afara ei. Relaţia muncitorului faţă de muncă generează relaţia capitalistului — sau oricum i s-ar mai spune stăpânului muncii — faţă de aceeaşi muncă. <i>Proprietatea privată</i> este, aşadar, produsul, rezultatul, consecinţa necesară a <i>muncii autoînstrăinate</i>, a raportului exterior al muncitorului faţă de natură şi faţă de el însuşi.</p>', '<p><i>Proprietatea privată</i> rezultă deci, prin analiză, din conceptul de <i>muncă autoînstrăinată</i>, adică de <i>om autoînstrăinat</i>, de muncă înstrăinată, de viaţă înstrăinată, de om <i>înstrăinat</i>.</p>', '<p>Ce-i drept, conceptul de <i>muncă autoînstrăinată</i> (de <i>viaţă autoînstrăinată)</i> a fost obţinut de noi, pe baza datelor economiei politice, ca rezultat al <i>mişcării proprietăţii private</i>. Dar analiza acestui concept ne arată că, deşi proprietatea privată apare ca temei şi cauză a muncii autoînstrăinate, în realitate însă ea se dovedeşte a fi mai curând un efect al acesteia, la fel cum zeii sunt <i>iniţial</i> nu cauza, ci efectul rătăcirii intelectului uman. Ulterior acest raport se transformă într-un raport de interacţiune.</p>', '<p>Abia în ultimul stadiu, în stadiul culminant al dezvoltării proprietăţii private, iese din nou la iveală acest mister al ei, şi anume că, pe de o parte, ea este <i>produsul</i> muncii autoînstrăinate, iar pe de altă parte <i>mijlocul</i> prin care munca se autoînstrăinează, <i>realizarea acestei autoînstrăinări</i>.</p>', '<p>Aceste consideraţii pun în lumină diferite coliziuni nesoluţionate până acum.</p>', '<p>1) Economia politică porneşte de la ideea că munca este adevăratul suflet al producţiei şi totuşi nu-i dă ei nimic, pe când proprietăţii private îi dă totul. Proudhon a tras din această contradicţie concluzii în favoarea muncii şi împotriva proprietăţii private. Noi însă vedem că această contradicţie aparentă este contradicţia <i>muncii înstrăinate</i> cu ea însăşi şi că economia politică n-a făcut decât să formuleze legile muncii înstrăinate.</p>', '<p>De aceea vedem, de asemenea, că <i>salariul</i> şi <i>proprietatea privată</i> sunt identice, căci salariul, în care produsul, obiectul muncii, plăteşte însăşi munca, nu e decât o consecinţă necesară a înstrăinării muncii: într-adevăr, în salariu nici munca nu apare ca scop în sine, ci ca slugă a salariului. Mai încolo ne vom ocupa amănunţit de această chestiune; deocamdată ne limităm să tragem încă câteva concluzii.</p>', '<p>O <i>sporire</i> forţată a <i>salariilor</i> (abstracţie făcând de toate celelalte greutăţi, precum şi de faptul că o astfel de sporire, ca ceva care iese din comun, n-ar putea fi menţinută decât tot în mod forţat) ar constitui, prin urmare, doar o <i>mai bună retribuire a sclavilor</i> şi n-ar însemna nici pentru muncitor, nici pentru muncă cucerirea menirii şi demnităţii lor umane.</p>', '<p>Nici chiar <i>egalitatea salariilor</i>, aşa cum o revendică Proudhon, n-ar face altceva decât să transforme relaţia muncitorului de azi faţă de munca sa într-o relaţie a tuturor oamenilor faţă de muncă. În acest caz, societatea este concepută ca un capitalist abstract.</p>', '<p>Salariul este o consecinţă directă a muncii înstrăinate, iar munca înstrăinată este cauza nemijlocită a proprietăţii private. De aceea căderea uneia implică şi căderea celeilalte.</p>', '<p>2) Din relaţia existentă între munca înstrăinată şi proprietatea privată rezultă, de asemenea, că emanciparea societăţii de sub jugul proprietăţii private, al aservirii etc., îşi găseşte expresia în forma <i>politică a emancipării muncitorilor</i>, cu precizarea că aici nu este vorba numai de emanciparea lor, ci şi de emanciparea general-umană pe care cea dintâi o implică, întrucât toată aservirea umană e cuprinsă în relaţia muncitorului faţă de producţie, iar toate relaţiile de aservire nu sunt decât variante şi consecinţe ale acestei relaţii.</p>', '<p>Aşa cum din conceptul de <i>muncă înstrăinată</i>, <i>autoînstrăinată</i> am obţinut prin <i>analiză</i> conceptul de <i>proprietate privată</i>, tot astfel, cu ajutorul acestor doi factori, putem deduce toate <i>categoriile</i> economiei politice, iar în fiecare din aceste categorii, de pildă, în comerţ, în concurenţă, capital, bani, vom regăsi doar o <i>expresie determinată</i> şi <i>dezvoltată</i> a acestor prime elemente fundamentale.</p>', '<p>Dar înainte de a intra în examinarea acestor categorii vom încerca să soluţionăm încă două probleme:</p>', '<p>1) Să definim <i>esenţa</i> generală a <i>proprietăţii private</i> — ca rezultat al muncii înstrăinate — în relaţia ei faţă de <i>proprietatea autentic umană</i> şi <i>socială</i>.</p>', '<p>2) <i>Înstrăinarea muncii</i>, <i>autoînstrăinarea</i> ei, noi am acceptat-o ca un fapt pe care l-am analizat ca atare. Se pune însă întrebarea: cum a ajuns <i>omul să-şi autoînstrăineze</i>, <i>să-şi înstrăineze munca?</i> Care sunt în esenţa dezvoltării umane rădăcinile acestei înstrăinări? În soluţionarea acestei probleme am şi făcut un mare pas înainte <i>reducând</i> problema <i>originii proprietăţii private</i> la aceea a raportului dintre <i>munca înstrăinată</i> şi mersul dezvoltării omenirii. Căci atunci când oamenii vorbesc despre <i>proprietatea privată</i>, ei cred că au de-a face cu ceva din afara omului; iar atunci când vorbesc despre muncă, au de-a face direct cu omul însuşi. Acest mod nou de a pune problema conţine nemijlocit şi rezolvarea ei.</p>', '<p><i>Ad. 1: Esenţa generală a proprietăţii private şi relaţia dintre ea şi proprietatea autentic umană</i>.</p>', '<p>Am văzut că <i>munca înstrăinată</i> se descompune în două elemente constitutive care se condiţionează reciproc, sau care sunt doar expresii diferite ale uneia şi aceleiaşi relaţii: <i>aproprierea</i> apare ca <i>înstrăinare</i>, ca <i>autoînstrăinare</i>, iar <i>autoînstrăinarea</i> apare ca <i>apropriere</i>, înstrăinarea — ca adevărata <i>dobândire a dreptului de cetăţenie</i>.</p>', '<p>Noi am examinat o latură, şi anume <i>munca înstrăinată în raport cu muncitorul</i> însuşi, adică <i>munca înstrăinată</i> privită în raport cu ea însăşi. Ca produs, ca rezultat necesar al acestui <i>raport am găsit relaţia de proprietate a non-muncitorului faţă de muncitor şi faţă de muncă</i>. <i>Proprietatea privată</i>, ca expresie materială, rezumată a muncii înstrăinate, cuprinde amândouă aceste relaţii, adică <i>relaţia în care se află muncitorul faţă de muncă, faţă de produsul muncii sale şi faţă de non-muncitor</i>, şi relaţia în care se află <i>nonmuncitorul faţă de muncitor şi faţă de produsul muncii lui</i>.</p>', '<p>Am văzut că în raport cu muncitorul, care prin muncă îşi <i>apropriază</i> natura, aproprierea apare ca înstrăinare, activitatea proprie ca activitate pentru altul şi ca activitate a altuia, trăirea vieţii ca sacrificare a ei, producerea obiectului ca pierdere a acestuia în favoarea unei puteri străine, a unui om <i>străin</i>. Să examinăm acum relaţia în care acest om <i>străin</i> de muncă şi de muncitor se află faţă de muncitor, faţă de muncă şi faţă de obiectul ei.</p>', '<p>În primul rând trebuie să remarcăm că tot ce apare la muncitor ca <i>activitate de autoînstrăinare</i>, <i>de înstrăinare</i> apare la nonmuncitor ca <i>stare de alienare</i>, <i>de înstrăinare</i>.</p>', '<p>În al doilea rând, <i>atitudinea reală</i>, <i>practică</i> a muncitorului în procesul de producţie şi atitudinea lui (ca stare sufletească) faţă de produs apare la non-muncitorul din faţa lui ca atitudine <i>teoretică</i>.</p>', '<p><i>În al treilea rând</i>, non-muncitorul face împotriva muncitorului tot ce acesta face împotriva lui însuşi, dar el nu face împotrivă-şi ceea ce face împotriva muncitorului.</p>', '<p>Să examinăm mai îndeaproape aceste trei relaţii. <a href="javascript:void(0);" id="n33">[33]</a></p>'],
'idChr': '1.09.02text',
'title': `Muncă înstrăinată`,
'info': 'Marx (1844): Manuscrise economico-filozofice din 1844',
},
{'year': '1844',
'image': 'marxy',
'content': ['<h6 style="text-align: center;">Proprietate privată şi comunism</h6>', '<p><i>La pag. XXXIX</i>. — Dar atâta timp cât nu e concepută ca opoziţie între <i>muncă</i> şi <i>capital</i>, opoziţia dintre <i>lipsa de proprietate</i> şi <i>proprietate</i> continuă să rămână o opoziţie indiferentă, care încă nu este luată în <i>corelaţia ei activă</i>, în relaţia ei <i>internă</i>, încă nu este înţeleasă ca <i>contradicţie</i>. Această opoziţie îşi poate găsi expresia în <i>prima</i> dintre aceste două forme chiar şi în lipsa unei <i>mişcări evoluate</i> a proprietăţii private (ca în Roma antică, în Turcia etc.). Sub această formă, opoziţia de mai sus încă nu <i>apare</i> ca determinată chiar de proprietatea privată. Dar munca, această esenţă subiectivă a proprietăţii private ca excludere a proprietăţii, şi capitalul, munca obiectuală ca excludere a muncii, reprezintă <i>proprietatea privată</i> ca relaţie dezvoltată, până la contradicţie, a sus-menţionatei opoziţii, şi deci ca relaţie dinamică, plină de tensiune, care împinge la soluţionarea acestei contradicţii.</p>', '<p><i>La aceeaşi pagină</i>. — Suprimarea autoînstrăinării parcurge acelaşi drum ca şi autoînstrăinarea. Mai întâi <i>proprietatea privată</i> este considerată numai sub aspectul său obiectiv, munca fiind totuşi privită ca esenţă a ei. Forma ei de existenţă este deci <i>capitalul</i>, care trebuie să fie suprimat „ca atare“ (Proudhon). Sau <i>forma particulară</i> a muncii — munca nivelată, fărâmiţată şi deci neliberă — este concepută ca sursă a <i>nocivităţii</i> proprietăţii private şi a existenţei ei înstrăinate de om; de pildă, <i>Fourier</i>, care, asemenea fiziocraţilor, consideră că <i>munca agricolă</i> este în orice caz munca <i>prin excelenţă</i>, în timp ce <i>Saint-Simon</i>, dimpotrivă, consideră că esenţială este <i>munca industrială</i> ca atare şi, în consecinţă, tinde spre instaurarea dominaţiei <i>exclusive</i> a „industrialilor“ (industriels) şi îmbunătăţirea situaţiei muncitorilor. <i>Comunismul</i>, în sfârşit, este expresia <i>pozitivă</i> a suprimării proprietăţii private; mai întâi el apare ca proprietate privată <i>universală</i>. Adoptând această relaţie în <i>universalitatea</i> ei, comunismul:</p>', '<p>1) în prima sa formă nu e decât o <i>generalizare</i> şi <i>desăvârşire</i> a relaţiei de proprietate privată; ca atare, el se prezintă sub un dublu aspect: în primul rând, dominaţia proprietăţii <i>materiale</i> asupra lui este atât de puternică, încât el tinde să distrugă <i>tot</i> ce nu poate fi posedat de toţi cu titlu de <i>proprietate privată;</i> el vrea să impună <i>cu forţa</i> să se facă abstracţie de talent etc. <i>Posesiunea</i> fizică nemijlocită îi apare ca singurul ţel al vieţii şi existenţei; categoria de <i>muncitor</i> nu se suprimă, ci se extinde asupra tuturor oamenilor; relaţia de proprietate privată rămâne relaţia comunităţii cu lumea lucrurilor; în sfârşit, această mişcare, care constă în a opune proprietăţii private proprietatea privată generală, îşi găseşte expresia într-o formă animalică, care opune <i>căsătoriei</i> (care este, ce-i drept, <i>o formă de proprietate privată exclusivă)</i> <i>comunizarea femeilor</i>, când femeia devine deci proprietate <i>comună</i> şi <i>obştească</i>. Se poate spune că această idee a <i>comunizării femeilor</i> este <i>secretul dezvăluit</i> al acestui comunism încă extrem de rudimentar şi lipsit de idei. După cum aici femeia trece de la căsătorie la prostituţie generală, <a href="javascript:void(0);" id="n34">[34]</a> tot astfel întreaga lume a avuţiei, adică a esenţei obiectuale a omului, trece de la relaţia de căsătorie exclusivă cu proprietarul privat la aceea de prostituţie generală cu colectivitatea. Acest comunism, întrucât neagă în toate domeniile <i>personalitatea</i> omului, este tocmai expresia consecventă a proprietăţii private, care reprezintă această negare. <i>Invidia</i> generală şi care se instituie ca autoritate nu este decât forma ascunsă în care se constituie şi se îndestulează, în <i>alt</i> mod, <i>cupiditatea</i>. Orice proprietate privată ca atare manifestă — <i>cel puţin</i> împotriva proprietăţii private <i>mai bogate</i> — invidie şi tendinţă de nivelare, astfel încât acestea constituie esenţa concurenţei. Comunismul rudimentar nu este decât desăvârşirea acestei invidii şi a acestei tendinţe de nivelare, pornind de la un minimum imaginat. El are o măsură <i>precisă</i>, <i>limitată</i>. Cât de puţin este această suprimare a proprietăţii private o apropriere autentică ne-o dovedeşte tocmai negarea abstractă a întregii lumi a culturii şi civilizaţiei, întoarcerea la simplitatea <i>nefirească</i> a omului <i>sărac</i> şi lipsit de trebuinţe, care nu numai că n-a depăşit proprietatea privată, dar nici nu a ajuns încă până la ea.</p>', '<p>Comunitatea este numai comunitatea <i>muncii</i> şi egalitatea <i>salariului</i> pe care-l plăteşte capitalul colectiv — <i>comunitatea</i> în calitate de capitalist general. Ambele laturi ale relaţiei sunt ridicate la o generalitate <i>imaginată:</i> <i>munca</i> — ca determinaţie în care este situat fiecare, iar <i>capitalul</i> — ca generalitate şi autoritate recunoscută a comunităţii.</p>', '<p>În atitudinea faţă de <i>femeie</i> ca pradă şi slujitoare a voluptăţii colective îşi găseşte expresia infinita degradare în care omul există pentru sine însuşi, căci secretul acestei relaţii are ca expresie <i>neambiguă</i>, categorică, <i>evidentă</i>, necamuflată, atitudinea <i>bărbatului</i> faţă de <i>femeie</i> şi modul cum este conceput raportul <i>direct</i> şi <i>firesc</i> dintre sexe. Relaţia nemijlocită, <i>firească</i>, necesară a omului cu omul este <i>raportul dintre bărbat şi femeie</i>. În acest raport <i>firesc</i> dintre sexe, relaţia omului cu natura este nemijlocit relaţia sa cu omul, după cum relaţia sa cu omul este nemijlocit relaţia sa cu natura, propria sa menire <i>firească</i>. În această relaţie <i>se vădeşte</i>, aşadar, <i>în mod intuitiv</i>, redus la un <i>fapt</i> sensibil, în ce măsură esenţa umană a devenit natură pentru om, sau în ce măsură natura a devenit esenţa umană a omului. După această relaţie ne putem face, aşadar, o idee despre ansamblul gradului de cultură al omului. Din caracterul acestei relaţii rezultă în ce măsură <i>omul</i> a devenit pentru sine <i>o fiinţă generică</i>, <i>om</i> pentru sine şi se concepe ca atare; relaţia dintre bărbat şi femeie este relaţia <i>cea mai firească</i> dintre om şi om. Din ea rezultă, aşadar, în ce măsură comportarea <i>naturală</i> a omului a devenit <i>umană</i>, sau în ce măsură esenţa <i>umană</i> a devenit pentru el <i>naturală</i>, în ce măsură <i>natura sa umană</i> a devenit pentru el <i>natură</i>. În această relaţie se manifestă, de asemenea, în ce măsură <i>trebuinţa</i> omului a devenit o trebuinţă <i>umană</i>, adică în ce măsură <i>ceilalţi</i> oameni, ca oameni, au devenit pentru el o trebuinţă, în ce măsură este el, în existenţa sa individuală, totodată, o fiinţă socială.</p>', '<p>Prima suprimare pozitivă a proprietăţii private, comunismul <i>rudimentar</i>, nu este, aşadar, decât o <i>formă de manifestare</i> a mârşăviei proprietăţii private, care vrea să se afirme drept <i>comunitate pozitivă</i>.</p>', '<p>2) Comunismul <span class="greek">α</span>) cu caracter încă politic, democratic sau despotic; <span class="greek">β</span>) însoţit de abolirea statului, dar totodată nedesăvârşit încă şi fiind încă afectat de proprietatea privată, adică de înstrăinarea omului. Şi într-o formă şi în cealaltă comunismul e deja conceput ca reintegrare sau reîntoarcere a omului în sine însuşi, ca suprimare a autoînstrăinării omului, dar deoarece n-a sesizat încă esenţa pozitivă a proprietăţii private şi nici n-a înţeles natura <i>umană</i> a trebuinţei, se mai află şi el încă în captivitatea proprietăţii private şi este contaminat de ea. El a sesizat conceptul de proprietate privată, dar nu încă şi esenţa acesteia.</p>', '<p>3) <i>Comunismul</i> ca suprimare <i>pozitivă a proprietăţii private</i> — această <i>autoînstrăinare a omului</i> — şi deci ca <i>apropiere</i> reală a <i>esenţei umane</i> de către om şi pentru om; aşadar, ca o reîntoarcere completă şi conştientă, desăvârşită în cadrul întregii complexităţi a dezvoltării de până acum, a omului pentru sine la starea sa de om <i>social</i>, adică de om uman. Acest comunism, ca naturalism desăvârşit = umanism, ca umanism desăvârşit = naturalism; el este <i>adevărata</i> rezolvare a conflictului dintre om şi natură şi dintre om şi om, adevărata soluţionare a conflictului dintre existenţă şi esenţă, dintre obiectivare şi autoafirmare, dintre libertate şi necesitate, dintre individ şi specie. <a id="cit15"></a>El este dezlegarea enigmei istoriei şi e conştient că este această dezlegare.</p>', '<p><a id="cit16"></a>Întreaga mişcare a istoriei este deci, pe de o parte, procesul <i>real</i> al genezei acestui comunism — naşterea existenţei lui empirice —, iar pe de altă parte, pentru conştiinţa lui gânditoare — mişcarea <i>înţeleasă</i> şi <i>cunoscută</i> a <i>devenirii</i> lui, pe când sus-menţionatul comunism încă nedesăvârşit caută în sprijinul său o dovadă <i>istorică</i> în unele formaţii istorice opuse proprietăţii private, caută o astfel de dovadă în ceea ce există, smulgând din procesul dezvoltării istorice diferite momente izolate (aceasta este metoda preferată a unor autori cum sunt: Cabet, Villegardelle şi alţii) şi invocându-le ca probă a autenticităţii sale istorice; prin aceasta însă, el nu demonstrează decât că partea incomparabil mai mare a acestui proces contrazice afirmaţiile sale şi că, dacă a existat vreodată, tocmai existenţa sa trecută îi infirmă pretenţiile de <i>esenţialitate</i>.</p>', '<p>Este lesne de văzut de ce întreaga mişcare revoluţionară îşi găseşte necesarmente atât baza empirică, cât şi cea teoretică în mişcarea <i>proprietăţii private</i>, sau, mai precis, în sfera economicului.</p>', '<p>Această proprietate privată <i>materială</i>, nemijlocit <i>sensibilă</i>, este expresie materială, sensibilă a vieţii <i>umane înstrăinate</i>. Mişcarea proprietăţii private — producţia şi consumul — este manifestarea <i>sensibilă</i> a mişcării întregii producţii de până acum, adică realizarea sau realitatea omului. Religia, familia, statul, dreptul, morala, ştiinţa, arta etc. nu sunt decât moduri <i>particulare</i> ale producţiei şi sunt subordonate legii ei generale. De aceea suprimarea pozitivă a proprietăţii private, ca apropriere a vieţii <i>umane</i>, înseamnă suprimarea pozitivă a oricărei înstrăinări, deci reîntoarcerea omului de la religie, familie, stat etc. la existenţa sa <i>umană</i>, adică <i>socială</i>. Înstrăinarea religioasă ca atare are loc numai în sfera <i>conştiinţei</i>, în forul lăuntric al omului, în timp ce înstrăinarea economică este aceea a <i>vieţii reale</i> şi de aceea suprimarea ei afectează ambele laturi. E de la sine înţeles că la diferite popoare această mişcare <i>începe</i> fie într-un domeniu, fie în celălalt, în funcţie de împrejurarea dacă adevărata viaţă <i>recunoscută</i> a poporului se desfăşoară mai mult în sfera conştiinţei sau în lumea exterioară, dacă e mai mult ideală sau, dimpotrivă, reală. Comunismul începe din capul locului <i>(Owen)</i> cu ateismul, care la început însă e încă departe de a fi <i>comunism;</i> el este încă mai mult o abstracţie. De aceea filantropia ateismului este iniţial doar <i>filozofică</i>, abstractă, în timp ce filantropia comunismului este <i>reală</i> şi direct pornită pe <i>acţiune</i>.</p>', '<p>Am văzut cum în ipoteza suprimării pozitive a proprietăţii private omul produce pe om, adică pe sine însuşi şi pe alt om; cum obiectul, acest produs nemijlocit al activităţii individualităţii omului, este totodată propria lui existenţă pentru alt om, existenţa acestuia din urmă şi existenţa acestuia pentru cel dintâi. Dar în acelaşi mod, atât materialul muncii cât şi omul ca subiect sunt rezultatul şi punctul de plecare al mişcării (şi tocmai în faptul că ei trebuie să constituie acest <i>punct de plecare</i> rezidă <i>necesitatea</i> istorică a proprietăţii private). Caracterul <i>social</i> este, aşadar, caracterul general al întregii mişcări; <i>după cum</i> însăşi societatea îl produce pe <i>om ca om</i>, aşa şi el o <i>produce</i> pe ea. Atât prin conţinutul lor cât şi prin <i>modul lor de existenţă</i>, activitatea şi folosinţa roadelor ei au un caracter <i>social</i>, sunt activitate <i>socială</i> şi folosinţă <i>socială</i>. Esenţa <i>umană</i> a naturii există numai pentru omul <i>social;</i> căci numai în societate natura este pentru el <i>veriga</i> care-l leagă de <i>om</i>, existenţa lui pentru altul şi a altuia pentru el, elementul vital al realităţii umane; numai în societate există ea ca <i>fundament</i> al propriei lui existenţe <i>umane</i>. Numai în societate existenţa sa <i>naturală</i> este pentru el existenţa sa <i>umană</i> şi natura devine pentru el om. <i>Societatea</i> este, aşadar, desăvârşirea unităţii esenţiale a omului cu natura, adevărata înviere a naturii, naturalismul realizat al omului şi umanismul realizat al naturii.</p>', '<p>Activitatea socială şi folosinţa socială nu există nicidecum <i>numai</i> sub forma de activitate <i>direct</i> colectivă şi de folosinţă direct <i>colectivă</i>, deşi activitatea <i>colectivă</i> şi folosinţa <i>colectivă</i>, adică activitatea şi folosinţa care se manifestă şi se afirmă nemijlocit în <i>comuniune reală</i> cu alţi oameni, vor avea loc pretutindeni unde sus-amintita expresie <i>nemijlocită</i> a sociabilităţii îşi are temeiul în însuşi conţinutul acestei activităţi sau folosinţe şi corespunde naturii lui.</p>', '<p><a id="cit17"></a>Dar chiar şi atunci când depun o activitate <i>ştiinţifică</i> etc., pe care numai arareori o pot efectua în nemijlocită comuniune cu alţi oameni, chiar şi atunci eu desfăşor o activitate <i>socială</i>, pentru că lucrez ca <i>om</i>. Nu numai că materialul activităţii mele îmi este dat ca produs social (ca şi însăşi limba pe care o foloseşte gânditorul), dar şi <i>propria</i> mea existenţă <i>este</i> activitate socială; deci, ceea ce eu fac din mine însumi fac din mine pentru societate, conştient fiind că sunt o fiinţă socială.</p>', '<p>Conştiinţa <i>mea generală</i> nu e decât forma <i>teoretică</i> a ceea ce îşi găseşte forma <i>vie</i> în colectivitatea <i>reală</i>, în comunitatea reală, pe când în zilele noastre conştiinţa <i>generală</i> este o abstragere de la viaţa reală şi ca atare i se opune ostil. De aceea şi <i>activitatea</i> ca atare a conştiinţei mele generale este existenţa mea <i>teoretică</i> ca fiinţă socială.</p>', '<p>Mai întâi de toate trebuie să evităm a opune din nou „societatea“, ca abstracţie, individului. Individul <i>este fiinţă socială</i>. Manifestarea lui de viaţă, chiar dacă nu apare sub forma directă a unei manifestări de viaţă <i>colective</i>, săvârşită împreună cu alţii, este deci o manifestare şi afirmare <i>a vieţii sociale</i>. Viaţa individuală a omului şi viaţa lui generică nu sunt ceva <i>diferit</i>, cu toate că modul de existenţă a vieţii individuale este necesarmente un mod mai particular sau mai <i>general</i> al vieţii generice, sau viaţa <i>generică</i> este o viaţă individuală mai <i>particulară</i> sau mai <i>generală</i>.</p>', '<p>În calitate de <i>conştiinţă generică</i>, omul îşi afirmă <i>viaţa socială</i> reală şi nu face decât să repete în gândire existenţa sa reală, după cum şi, invers, existenţa generică se afirmă în conştiinţa generică şi există pentru sine, în generalitatea ei, ca fiinţă gânditoare.</p>', '<p>Omul, oricât ar fi el, deci, individ <i>particular</i> — şi tocmai particularitatea sa îl face să fie individ şi fiinţă socială <i>individuală</i> reală —, este în aceeaşi măsură şi <i>totalitatea</i>, totalitatea ideală, existenţa pentru sine subiectivă a societăţii gândite şi cunoscute prin simţuri, după cum şi în realitate el există atât ca contemplare a existenţei sociale şi folosire reală a acesteia, cât şi ca o totalitate de manifestări de viaţă umane.</p>', '<p>Gândirea şi existenţa sunt deci, fără îndoială, <i>distincte</i>, dar în acelaşi timp se află laolaltă într-un raport de <i>unitate</i>.</p>', '<p><i>Moartea</i> pare a fi o victorie dură a speciei asupra individului <i>determinat</i> şi a contrazice unitatea lor; dar individul determinat nu este decât o <i>fiinţă generică determinată</i> şi ca atare e muritor.</p>', '<p>4) După cum <i>proprietatea privată</i> nu e decât expresia sensibilă a faptului că omul devine <i>obiectual</i> pentru el însuşi şi totodată, dimpotrivă, un obiect inuman şi străin lui însuşi, că manifestarea lui de viaţă este înstrăinarea lui de viaţă, iar realizarea lui — privare de realitate, realitate <i>străină</i> lui, tot astfel suprimarea pozitivă a proprietăţii private, adică aproprierea <i>sensibilă</i> pentru om şi de către om a esenţei şi vieţii umane, a omului obiectual, a <i>lucrurilor produse</i> de om, nu trebuie înţeleasă numai în sensul de folosire <i>directă</i>, unilaterală, nu numai în sensul <i>de a poseda</i>, <i>de a avea</i>. Omul îşi apropriază esenţa sa omnilaterală într-un mod omnilateral, deci ca om total. Fiecare dintre relaţiile sale <i>umane</i> cu lumea — văzul, auzul, mirosul, gustul, pipăitul, gândirea, contemplarea, simţirea, voinţa, activitatea, iubirea, pe scurt toate organele individualităţii sale, ca şi organele care, prin forma lor, sunt nemijlocit organe sociale, sunt, în relaţia lor <i>obiectuală</i> — sau în <i>relaţia lor cu obiectul</i> —, aproprierea acestuia, aproprierea realităţii <i>umane</i>. Relaţia lor cu obiectul este <i>manifestarea realităţii umane:</i> <a href="javascript:void(0);" id="n35">[35]</a> <i>eficienţă</i> umană şi <i>suferinţă</i> umană, căci în accepţia ei umană suferinţa este unul dintre modurile prin care omul îşi percepe „eul“.</p>', '<p>Proprietatea privată ne-a făcut atât de stupizi şi de unilaterali, încât un obiect devine <i>al nostru</i> abia din momentul când îl avem, când deci există pentru noi sub formă de capital sau când este nemijlocit în posesia noastră, când îl mâncăm, îl bem, îl purtăm pe corpul nostru, îl locuim etc., pe scurt când îl <i>folosim</i>, şi asta cu toate că proprietatea privată concepe toate aceste forme de realizare directă a posesiunii numai ca <i>mijloace de trai</i>, şi că viaţa căreia îi servesc ca mijloace este <i>viaţa proprietăţii private:</i> muncă şi capitalizare.</p>', '<p>Locul <i>tuturor</i> simţurilor fizice şi intelectuale l-a luat, de aceea, simpla înstrăinare a <i>tuturor</i> acestor simţuri, simţul <i>posedării</i>. Fiinţa umană a trebuit să fie redusă la această sărăcie absolută, ca să dea naştere din sine bogăţiei sale lăuntrice. (Referitor la categoria <i>posedării</i> vezi articolul lui <i>Hess</i> în culegerea „Einundzwanzig Bogen“.)</p>', '<p>Suprimarea proprietăţii private înseamnă, prin urmare, <i>emanciparea</i> totală a tuturor simţurilor şi însuşirilor omeneşti; dar ea este această emancipare tocmai prin faptul că aceste simţuri şi însuşiri au devenit <i>umane</i> atât subiectiv cât şi obiectiv. Ochiul a devenit ochi <i>omenesc</i>, tot aşa cum <i>obiectul</i> lui a devenit obiect social, <i>omenesc</i>, creat de om pentru om. De aceea, nemijlocit în practica lor, simţurile au devenit <i>teoreticieni</i>. Ele se raportează la <i>lucru</i> de dragul lucrului, dar lucrul însuşi este relaţie omenească <i>obiectuală</i> cu sine şi cu omul, <a href="javascript:void(0);" id="n36">[36]</a> şi invers. Ca urmare, trebuinţa şi uzul lucrului şi-au pierdut natura <i>egoistă</i>, iar natura şi-a pierdut <i>utilitatea</i> nudă, întrucât utilul a devenit util <i>omenesc</i>.</p>', '<p>Tot aşa simţurile şi plăcerile celorlalţi oameni au devenit un bun al meu <i>propriu</i>. De aceea, pe lângă aceste organe nemijlocite, se dezvoltă organe <i>sociale</i>, sub <i>forma</i> societăţii. Aşa, de pildă, activitatea în colaborare nemijlocită cu alţii etc. a devenit un organ de <i>manifestare a propriei</i> mele <i>vieţi</i> şi un mod de a apropria viaţa <i>umană</i>.</p>', '<p>E limpede că ochiul <i>omenesc</i> percepe şi se desfată altfel decât ochiul neomenesc, brut; urechea <i>omenească</i> — altfel decât urechea brută, neevoluată etc.</p>', '<p>Am văzut că numai atunci omul nu se pierde în obiectul său când acesta devine pentru el obiect <i>uman</i> sau om obiectualizat. Asta este posibil numai atunci când obiectul devine pentru el obiect <i>social</i>, el însuşi devine pentru sine fiinţă socială, după cum şi societatea devine pentru el esenţă în acest obiect.</p>', '<p>Pe de o parte deci, pe măsură ce pretutindeni în societate realitatea obiectuală devine pentru om realitatea forţelor esenţiale umane, <a href="javascript:void(0);" id="n37">[37]</a> realitate umană şi, de aceea, realitate a <i>propriilor</i> sale forţe esenţiale, toate <i>obiectele</i> devin pentru el <i>obiectivarea</i> lui însuşi, ca obiecte care îi confirmă şi realizează individualitatea, ca obiecte <i>ale sale</i>, adică obiectul devine <i>el însuşi</i>. <i>Cum anume</i> îi devin ele obiecte <i>ale lui</i> depinde de <i>natura obiectului</i> şi de natura <i>forţei esenţiale</i> corespunzătoare <i>acesteia;</i> căci tocmai <i>modul de a fi determinat</i> al acestui raport constituie modul de afirmare specific, <i>real</i>. <i>Ochiul</i> percepe obiectul altfel decât <i>urechea</i>, şi obiectul ochiului este altul decât cel al <i>urechii</i>. Specificitatea fiecărei forţe esenţiale este tocmai <i>esenţa ei specifică</i>, deci şi modul specific al obiectivării ei, al <i>existenţei</i> ei <i>obiectuale reale</i>, vii. De aceea omul se afirmă în lumea obiectuală nu numai în gândire, ci şi cu <i>toate</i> simţurile sale.</p>', '<p>Pe de altă parte, sub raport subiectiv: după cum numai muzica trezeşte simţul muzical al omului, după cum cea mai frumoasă muzică <i>nu</i> are sens, nu este obiect pentru urechea nemuzicală, deoarece obiectul meu poate fi numai confirmarea uneia dintre forţele mele esenţiale, deci poate exista pentru mine numai aşa cum forţa mea esenţială există pentru sine ca facultate subiectivă, căci sensul pe care un obiect îl are pentru mine (el are sens numai pentru un simţ care îi corespunde) se întinde numai până acolo unde ajunge simţul <i>meu</i>, tot astfel <i>simţurile</i> omului social sunt <i>altele</i> decât cele ale omului nesocial; abia prin bogăţia obiectual desfăşurată a fiinţei umane se formează, sau în parte se şi creează pentru prima oară bogăţia simţirii <i>umane</i> subiective: o ureche muzicală, un ochi care percepe frumuseţea formei etc., pe scurt, <i>simţuri</i> capabile de desfătări omeneşti şi care se afirmă ca forţe esenţiale <i>umane</i>. Căci nu numai cele cinci simţuri, ci şi simţurile aşa-zise spirituale, simţurile practice (voinţa, dragostea etc.), într-un cuvânt simţirea <i>umană</i>, natura umană a simţurilor se formează numai graţie existenţei obiectului <i>corespunzător</i>, graţie naturii <i>umanizate</i>. <i>Formarea</i> celor cinci simţuri este opera întregii istorii de până acum. <i>Simţirea</i> stăpânită de trebuinţa practică brută are numai un sens <i>mărginit</i>. Pentru omul înfometat nu există forma umană a hranei, ci numai existenţa ei abstractă ca hrană; ea ar putea la fel de bine să se prezinte sub forma cea mai brută, şi e greu de spus prin ce se deosebeşte această activitate nutritivă de activitatea nutritivă a <i>animalelor</i>. Omul sărac, copleşit de griji, este insensibil chiar şi la cea mai splendidă privelişte; neguţătorul de minerale vede numai valoarea mercantilă, nu şi frumuseţea şi natura proprie a mineralului; el este lipsit de simţ mineralogic. Obiectivarea esenţei umane — atât sub raport teoretic cât şi sub raport practic — a fost deci necesară atât pentru <i>umanizarea simţurilor</i> omului, cât şi pentru crearea <i>simţului uman corespunzător</i> întregii bogăţii a esenţei umane şi naturale.</p>', '<p>După cum datorită mişcării <i>proprietăţii private</i>, mişcării bogăţiei şi sărăciei ei — adică a bogăţiei şi sărăciei ei materiale şi spirituale — societatea în devenire găseşte tot materialul necesar pentru acest <i>proces de formare</i>, <i>tot astfel</i> societatea <i>constituită</i> îl produce pe om în toată această bogăţie a fiinţei sale, produce pe omul <i>bogat</i>, <i>multilateral şi profund în toate simţurile sale</i>, ca pe o realitate permanentă a ei.</p>', '<p>Vedem că numai în starea socială <a id="cit20"></a>subiectivismul şi obiectivismul, spiritualismul şi materialismul, activitatea şi suferinţa îşi pierd caracterul antitetic şi, implicit, existenţa lor ca asemenea opoziţii; vedem că rezolvarea opoziţiilor <i>teoretice este posibilă numai</i> pe cale <i>practică</i>, numai prin intermediul energiei practice a oamenilor, şi că de aceea ea nu este nicidecum o sarcină exclusivă a cunoaşterii, ci o sarcină vitală <i>reală</i>, pe care <i>filozofia</i> n-a fost în stare s-o rezolve tocmai pentru că a văzut în ea o sarcină <i>pur</i> teoretică.</p>', '<p>Vedem că istoria <i>industriei</i> şi existenţa <i>obiectuală</i> devenită a industriei constituie cartea <i>deschisă a forţelor esenţiale ale omului</i>, <i>psihologia</i> umană aşa cum se prezintă ea simţurilor noastre şi care până acum n-a fost considerată în conexiunea ei cu <i>esenţa</i> omului, ci întotdeauna numai sub aspectul unei relaţii exterioare de utilitate, deoarece — rămânând în cadrul înstrăinării — oamenii au putut vedea realitatea forţelor esenţiale umane şi <i>activitatea generică a omului</i> numai în existenţa generală a omului, în religie sau în istorie luată sub formele ei abstract-generale, ca politică, artă, literatură etc. În <i>industria obişnuită</i>, <i>materială</i> (care poate fi considerată tot atât de bine ca o componentă a acelei mişcări generale, după cum însăşi această mişcare poate fi privită ca o componentă <i>particulară</i> a industriei, deoarece până acum orice activitate umană a fost muncă, deci industrie, activitate înstrăinată de ea însăşi) avem în faţă, sub formă de <i>obiecte sensibile, înstrăinate, utile, sub forma înstrăinării, forţele esenţiale obiectivate</i> ale omului. <i>O psihologie</i> pentru care această carte, adică tocmai partea cea mai palpabil-contemporană şi accesibilă a istoriei, rămâne o carte închisă, nu poate să devină o ştiinţă cu adevărat <i>reală</i> şi bogată în conţinut. În general, ce trebuie să credem despre o ştiinţă care ignoră <i>cu dispreţ</i> această enormă parte a muncii omeneşti şi nu-şi dă seama de propriile ei lacune, atâta timp cât toată această vastă bogăţie de activitate umană nu-i spune nimic altceva decât ceea ce se poate exprima printr-un singur cuvânt: <i>„trebuinţă“, „trebuinţă vulgară“?</i></p>', '<p><i>Ştiinţele naturii</i> au desfăşurat o vastă activitate şi au acumulat o masă mereu crescândă de date. Filozofia însă le-a rămas tot atât de străină, pe cât de străine au rămas ele filozofiei. Unirea lor de scurtă durată cu filozofia n-a fost decât o <i>iluzie himerică</i>. Dorinţă de unire a fost, dar nu şi capacitatea de a o realiza. Nici măcar istoriografia nu ia în considerare ştiinţele naturii decât doar în treacăt, ca factor de luminare, de utilitate, care a contribuit la câteva mari descoperiri. În schimb însă, prin intermediul industriei, <a id="cit19"></a>ştiinţele naturii au invadat într-o manieră cu atât mai <i>practică</i> viaţa umană, au transformat-o pe aceasta şi au pregătit emanciparea omului, deşi în mod nemijlocit ele au fost nevoite să desăvârşească dezumanizarea omului. <i>Industria</i> este raportul istoric <i>real</i> dintre natură — deci dintre ştiinţele naturii — şi om. Dacă o privim deci ca revelare <i>exoterică a forţelor esenţiale</i> umane, înţelegem lesne şi esenţa <i>umană</i> a naturii sau esenţa <i>naturală</i> a omului; de aceea ştiinţele naturii îşi vor pierde orientarea abstract-materială sau, mai bine-zis, idealistă, şi vor deveni baza ştiinţei <i>umane</i>, după cum în prezent au şi devenit — deşi într-o formă înstrăinată — baza vieţii cu adevărat umane; ar fi din capul locului o minciună să se spună că <i>una</i> este baza vieţii şi <i>alta</i> baza ştiinţei. Natura ce se dezvoltă în cadrul istoriei umane — această geneză a societăţii umane — este natura <i>reală</i> a omului; de aceea, natura aşa cum devine ea — deşi într-o formă <i>înstrăinată</i> —, datorită industriei este adevărata natură <i>antropologică</i>.</p>', '<p><i>Senzorialitatea</i> (vezi Feuerbach) trebuie să stea la baza oricărei ştiinţe. Ştiinţa este ştiinţă <i>adevărată</i> numai atunci când porneşte de la senzorialitate în dubla ei formă: conştiinţa <i>senzorială</i> şi trebuinţa <i>senzorială;</i> deci numai atunci când porneşte de la natură. Întreaga istorie este istoria pregătirii şi dezvoltării condiţiilor necesare pentru ca <i>„omul“</i> să devină obiect al conştiinţei <i>senzoriale</i>, iar trebuinţa „omului ca om“ să devină trebuinţă [naturală, senzorială]. Istoria însăşi este o parte <i>reală a istoriei naturii</i>, a procesului în cadrul căruia natura a devenit om. <a id="cit18"></a>Cu timpul ştiinţele naturii vor îngloba în sine ştiinţa despre om, după cum ştiinţa despre om va îngloba în sine ştiinţele naturii; va fi o <i>singură</i> ştiinţă.</p>', '<p><i>Omul</i> este obiectul nemijlocit al ştiinţelor naturii; căci natura <i>sensibilă</i> nemijlocită pentru om este, nemijlocit, lumea sensibilă umană (expresiile sunt identice), este nemijlocit <i>celălalt</i> om senzorialmente prezent pentru el; căci pentru el însuşi propria sa senzorialitate, ca senzorialitate umană, există numai prin intermediul <i>celuilalt</i> om. Dar <i>natura</i> este obiectul nemijlocit al <i>ştiinţei despre om</i>. Primul obiect al omului — omul — este natură, lume sensibilă, iar forţele esenţiale senzoriale specifice ale omului, care îşi găsesc realizarea obiectuală numai în obiectele <i>naturii</i>, îşi pot găsi cunoaşterea de sine numai în ştiinţa despre lumea naturală în general. Elementul gândirii însăşi, elementul în care se întruchipează viaţa gândirii — <i>limba</i> — e de natură senzorială. Realitatea <i>socială</i> a naturii şi ştiinţele naturale <i>umane</i>, sau <i>ştiinţele naturale despre om</i>, sunt expresii identice.</p>', '<p>Vedem cum locul <i>bogăţiei</i> şi <i>mizeriei</i> de care se ocupă economia politică îl ia <i>omul</i> bogat şi trebuinţa <i>umană</i> bogată. Omul <i>bogat</i> este totodată omul <i>care are nevoie</i> de o totalitate de manifestări de viaţă umane, omul la care propria sa realizare se manifestă ca necesitate lăuntrică, ca <i>nevoie</i>. Nu numai <i>bogăţia</i> omului, ci în egală măsură şi <i>sărăcia</i> lui capătă — în socialism — o semnificaţie <i>umană</i> şi deci socială. Ea este legătura pasivă care-l face pe om să resimtă nevoia de cea mai mare bogăţie, şi anume nevoia de <i>alt</i> om. Dominaţia esenţei obiectuale în mine, izbucnirea senzorială a activităţii mele esenţiale este <i>pasiunea</i>, care în felul acesta devine <i>activitatea</i> fiinţei mele.</p>', '<p>5) O <i>fiinţă</i> se consideră de sine stătătoare numai atunci când stă pe propriile ei picioare, şi stă pe propriile ei picioare numai atunci când îşi datoreşte sieşi <i>existenţa</i>. Un om care trăieşte din mila altuia se consideră fiinţă dependentă. Dar eu trăiesc în întregime din mila altuia dacă îi datorez nu numai întreţinerea vieţii mele, ci pe deasupra şi faptul că el mi-a <i>creat viaţa</i>, că e <i>izvorul</i> ei, iar viaţa mea are necesarmente un astfel de fundament în afara ei dacă nu e propria mea creaţie (Schöpfung). De aceea <i>creaţia</i> este o reprezentare cu puternice rădăcini în conştiinţa populară, căreia fiinţarea prin sine a naturii şi a omului îi rămâne <i>neînţeleasă</i>, deoarece contrazice toate <i>faptele palpabile</i> din viaţa practică.</p>', '<p>Ideea că <i>pământul</i> a fost creat a primit o puternică lovitură din partea <i>geognoziei</i>, adică din partea ştiinţei care prezintă formarea pământului şi evoluţia sa ulterioară ca un proces, ca autogenerare. Generatio aequivoca [generaţie spontanee] este unica infirmare practică a teoriei creaţiei.</p>', '<p>E desigur uşor să se spună individului singular ceea ce a spus încă Aristotel: Tatăl tău şi mama ta ţi-au dat viaţă; în persoana ta, deci, împerecherea a două fiinţe umane, adică actul generic al unor fiinţe umane, l-a produs pe om. Vezi, aşadar, că şi fiziceşte omul îşi datorează existenţa omului. Aceasta înseamnă că nu trebuie să ai în vedere numai o <i>singură</i> latură, progresia <i>infinită</i> care te conduce mai departe la întrebarea: cine l-a născut pe tatăl meu? dar pe bunicul său? etc. Trebuie să reţii, de asemenea, <i>mişcarea ciclică</i> ce se constată în chip vizibil în această progresie, mişcare în care omul se repetă pe sine însuşi în actul de procreare, ceea ce înseamnă că <i>omul</i> rămâne mereu subiect. Dar îmi vei răspunde: eu recunosc această mişcare ciclică, dar recunoaşte şi tu progresia infinită care mă obligă să merg mereu mai departe până la întrebarea: cine l-a născut pe primul om şi cine a făcut natura? La aceasta nu-ţi pot răspunde decât că însăşi întrebarea ta este un produs al abstracţiei. Întreabă-te cum ai ajuns la această întrebare; întreabă-te dacă întrebarea ta nu izvorăşte dintr-un punct de vedere la care nu sunt în stare să dau răspuns, pentru că e complet greşit. Întreabă-te dacă această progresie ca atare există pentru o gândire raţională. Din moment ce întrebi cine a creat natura şi omul, înseamnă că faci abstracţie de om şi de natură. Tu le presupui ca <i>neexistente</i> şi totuşi vrei ca eu să ţi le demonstrez ca <i>existente</i>. Eu însă îţi spun: renunţă la abstracţia ta şi vei renunţa şi la întrebarea ta. Dar dacă vrei să rămâi la abstracţia ta, atunci fii consecvent şi, dacă gândeşti ca <i>neexistenţe</i> fiinţa umană şi natura, gândeşte-te şi pe tine însuţi ca neexistent, pentru că şi tu eşti natură şi om. Nu te gândi şi nu mă întreba, căci de îndată ce începi să gândeşti îşi să pui întrebări, <i>abstragerea</i> ta de la existenţa naturii şi a omului devine lipsită de sens. Sau eşti, poate, atât de egoist încât afirmi că totul e inexistent, dar tu însuţi vrei să exişti?</p>', '<p>Mi-ai putea obiecta: nu vreau să afirm că natura e inexistentă; te întreb doar de <i>geneza</i> ei, cum l-aş întreba pe un anatomist cum se formează la embrion oasele etc.</p>', '<p>Deoarece însă pentru omul socialist <i>întreaga aşa-numită istorie universală</i> nu este altceva decât generarea omului prin munca umană, procesul de devenire a naturii pentru om, înseamnă că el are dovada concretă şi de netăgăduit a <i>generării</i> sale prin sine însuşi, a <i>procesului</i> său <i>de apariţie</i>. Deoarece pentru el <i>realitatea esenţială</i> a omului şi a naturii — întrucât omul a devenit pentru om existenţa naturii, iar natura pentru om — existenţa omului — a căpătat un caracter practic, senzorial, perceptibil, problema existenţei unei fiinţe <i>străine</i>, situate deasupra naturii şi a omului, problemă care implică admiterea neesenţialităţii naturii şi a omului, a devenit practic imposibilă. <i>Ateismul</i> ca negare a acestei neesenţialităţi devine lipsit de sens, căci ateismul este <i>negarea lui dumnezeu</i> şi afirmă prin această negare <i>existenţa omului</i>. Dar socialismul, ca socialism, nu mai are nevoie de o astfel de mijlocire; el porneşte de la <i>conştiinţa teoretic şi practic senzorială</i> despre om şi natură ca <i>esenţă</i>. Socialismul este conştiinţa de sine <i>pozitivă</i> a omului, care nu mai e mijlocită prin <i>negarea</i> religiei, după cum <i>viaţa reală</i> este realitatea pozitivă a omului, care nu mai e mijlocită prin negarea proprietăţii private, prin <i>comunism</i>. Comunismul afirmă pozitivul ca negare a negaţiei; de aceea el este — pentru apropiata etapă de dezvoltare istorică — momentul <i>real</i>, necesar al emancipării şi recâştigării omului. <i>Comunismul</i> este forma necesară şi principiu] dinamic al viitorului apropiat. Dar comunismul ca atare nu este ţelul dezvoltării umane, nu este forma societăţii omeneşti.\r\n</p>'],
'idChr': '1.09.03text',
'title': `Proprietate privată şi comunism`,
'info': 'Marx (1844): Manuscrise economico-filozofice din 1844',
},
{'year': '1844',
'image': 'marxy',
'content': ['<h6 style="text-align: center;">Semnificaţia trebuinţelor umane</h6>', '<p>7) Am văzut ce semnificaţie are în condiţiile socialismului <i>bogăţia</i> trebuinţelor omeneşti şi ce semnificaţie are, în consecinţă, un <i>nou mod de a produce</i>, ca şi un nou <i>obiect</i> al producţiei: o nouă manifestare a forţei esenţiale <i>umane</i> şi o nouă îmbogăţire a fiinţei <i>umane</i>. <a href="javascript:void(0);" id="n38">[38]</a> În cadrul proprietăţii private, semnificaţia lor e diametral opusă: fiecare om urmăreşte să-i creeze celuilalt o trebuinţă <i>nouă</i>, pentru a-l constrânge la un nou sacrificiu, pentru a-l arunca într-o nouă stare de dependenţă şi a-l ademeni pe calea unei noi <i>plăceri</i> şi deci pe calea ruinării economice. <a id="cit22"></a>Fiecare caută să creeze o forţă esenţială <i>străină</i> care să-l supună pe celălalt, pentru a găsi în aceasta satisfacerea propriei sale trebuinţe egoiste. O dată cu mulţimea obiectelor creşte deci şi imperiul esenţelor străine cărora omul le este robit, iar fiecare produs nou este o nouă <i>posibilitate</i> (Potenz) de înşelătorie reciprocă şi de jefuire reciprocă. Omul devine tot mai sărac ca om, el are tot mai mult nevoie de <i>bani</i> pentru a pune stăpânire pe această esenţă duşmană, iar puterea <i>banilor</i> săi descreşte în raport invers cu masa producţiei, adică sărăcia sa creşte pe măsură ce sporeşte <i>puterea</i> banului. — Nevoia de bani este, aşadar, adevărata trebuinţă pe care o generează economia politică şi singura pe care o generează. — <i>Cantitatea</i> banilor devine tot mai mult singura lor însuşire <i>atotputernică;</i> după cum reduc toate esenţele la abstracţia lor, tot astfel ei (banii) se reduc, în propria lor mişcare, la o esenţă <i>cantitativă</i>. <i>Lipsa de măsură şi necumpătarea</i> devin adevărata lor măsură.</p>', '<p>Chiar şi pe plan subiectiv lucrurile se prezintă, în parte, în aşa fel încât lărgirea gamei de produse şi de trebuinţe devine sclavul <i>inventiv</i> şi întotdeauna <i>calculat</i> al unor pofte neumane rafinate, nenaturale şi <i>închipuite</i>. Proprietatea privată nu ştie să transforme trebuinţa brută în trebuinţă umană, <i>idealismul</i> ei este <i>închipuirea, arbitrarul, capriciul</i>, şi nici un eunuc nu-şi flatează mai josnic despotul şi nu caută prin mijloace mai infame să-i excite tocitul simţ al voluptăţii pentru a-i stoarce prin şiretenie o favoare decât o face eunucul industriei, producătorul, care, pentru a dobândi prin vicleşug arginţi, pentru a momi monedele de aur din buzunarul aproapelui iubit creştineşte (căci orice produs serveşte ca nadă pentru a ademeni esenţa altuia, banul său; orice trebuinţă reală sau posibilă este o slăbiciune care atrage musca pe hârtia încleiată; exploatarea generală a esenţei umane sociale, ca şi orice imperfecţiune a omului, este o legătură cu cerul, o cărare către inima sa care devine accesibilă preotului; orice ananghie devine un prilej pentru a-l aborda, cu un aer cât mai amabil, pe semenul său şi pentru a-i spune: prietene drag, eu îţi dau ceea ce îţi trebuie, dar cunoşti condiţia sine qua non [indispensabilă]; tu ştii cu ce cerneală trebuie să-mi semnezi zapisul prin care îţi vinzi sufletul; procurându-ţi o plăcere, eu te trag pe sfoară), se supune capriciilor lui celor mai josnice, face pe codoşul între el şi nevoile lui, stârnindu-i pofte morbide, pândindu-i orice slăbiciune, pentru ca să-i ceară apoi plată pentru acest prietenesc serviciu.</p>', '<p>Parţial, această înstrăinare se manifestă prin faptul că, pe de o parte, produce rafinarea trebuinţelor şi a mijloacelor pentru satisfacerea lor, iar pe de altă parte o sălbăticire animalică, simplificarea totală, brută, abstractă a trebuinţelor, sau, mai exact, ea nu face decât să se reproducă tot pe sine însăşi în semnificaţia ei contrară. Până şi nevoia de aer curat încetează de a mai fi o nevoie pentru muncitor, omul se reîntoarce la locuinţa din caverne, care astăzi, însă, este otrăvită de sufocanta suflare pestilenţială a civilizaţiei şi în care el locuieşte — cu titlu foarte <i>precar</i> — ca într-un adăpost străin, care îi poate fi luat oricând şi din care poate fi dat afară în fiecare zi dacă nu plăteşte. El trebuie <i>să plătească</i> această casă a morţii. Locuinţa <i>luminoasă</i>, pe care Prometeu, în piesa lui Eschil, o numeşte unul dintre marile daruri cu ajutorul cărora l-a transformat pe sălbatic în om, încetează de a mai exista pentru muncitor. Lumina, aerul etc., cea mai elementară curăţenie trupească proprie până şi <i>animalelor</i>, încetează de a mai fi o nevoie a omului. <i>Murdăria</i>, acest indiciu al decăderii şi putrezirii omului, <i>scursorile civilizaţiei</i> (în sensul literal al expresiei) devin pentru el <i>elementul în care trăieşte</i>. Delăsarea totală, <i>nenaturală</i>, natura putrefiată devin <i>elementul în care trăieşte</i>. Nici unul dintre simţurile sale nu mai există nu numai la modul lor uman, dar nici la modul <i>neuman</i>, deci nici măcar la modul animalic. Reapar cele mai <i>primitive metode</i> (şi <i>unelte)</i> de muncă omenească, aşa cum moara de călcat a sclavilor romani a devenit mijlocul de producţie, mijlocul de existenţă al multor muncitori englezi. Nu numai că omul nu mai are nevoi omeneşti, dar înseşi nevoile <i>animalice</i> dispar. Irlandezul nu mai cunoaşte decât nevoia de <i>a mânca</i>, şi anume doar nevoia de a mânca <i>cartofi</i>, şi chiar numai <i>cartofi porceşti</i>, <i>cel mai prost soi de cartofi</i>. Dar Anglia şi Franţa au acum câte o <i>mică</i> Irlandă în fiecare dintre oraşele lor industriale. Sălbaticul, animalul mai simt totuşi nevoia de a vâna, de a face mişcare etc., nevoia de a comunica cu semenii lor. — Simplificarea maşinii, simplificarea muncii este folosită pentru a transforma omul aflat încă în devenire, omul complet nedezvoltat — <i>copilul</i> — în muncitor, aşa cum muncitorul a devenit un copil oropsit. Maşina se adaptează la <i>slăbiciunea</i> omului, pentru a face din omul <i>slab</i> o maşină.</p>', '<p>În ce mod înmulţirea trebuinţelor şi a mijloacelor pentru satisfacerea lor generează lipsa de trebuinţe şi lipsa de asemenea mijloace este un lucru pe care economistul (şi capitalistul; <a id="cit21"></a>în general avem în vedere întotdeauna pe oamenii de afaceri <i>empirici</i> atunci când ne adresăm economiştilor, care sunt conştiinţa şi existenţa lor <i>ştiinţifică)</i> îl demonstrează în felul următor: 1) el reduce trebuinţele muncitorului la minimul mizer şi strict necesar pentru întreţinerea vieţii fizice, iar activitatea lui — la cea mai abstractă mişcare mecanică; prin urmare, spune el, omul nu are nici o altă nevoie de activitate sau de plăceri; căci <i>până şi</i> o astfel de viaţă, economistul o proclamă viaţă <i>omenească</i> şi existenţă <i>omenească;</i> 2) în <i>calculele</i> sale, economistul adoptă ca standard o viaţă (existenţă) pe cât posibil mai <i>sărăcăcioasă</i> şi o adoptă chiar ca standard general, pentru că e valabil pentru mase de oameni. Economistul îl transformă pe muncitor într-o fiinţă lipsită de simţuri şi de trebuinţe, după cum îi transformă activitatea într-o abstracţie pură a oricărei activităţi. De aceea, orice <i>lux</i> din partea muncitorului îi apare ca ceva reprobabil, iar tot ce depăşeşte trebuinţa cea mai abstractă — indiferent dacă e vorba de o plăcere pasivă sau de o manifestare de activitate — îi apare ca un lux. Economia politică, această ştiinţă a <i>avuţiei</i>, este, de aceea, totodată, şi ştiinţa renunţării, a mizeriei, a <i>economisirii</i>, şi ajunge efectiv <i>să-i economisească</i> omului până şi nevoia de aer <i>curat</i> sau de <i>mişcare</i> fizică. Această ştiinţă a minunatei industrii este totodată şi ştiinţa <i>ascezei</i>, iar adevăratul ei ideal este avarul <i>ascet</i>, dar <i>cămătar</i>, şi sclavul <i>ascet</i>, dar <i>producător</i>. Idealul ei moral este <i>muncitorul</i> care-şi duce o parte din salariu la casa de economii, şi pentru această idee favorită a ei a găsit chiar şi o <i>artă</i> servilă: pe scenă au fost aduse piese sentimentale concepute în acest spirit. Economia politică este, de aceea, în ciuda aparenţei sale lumeşti şi libertine, o ştiinţă autentic morală, cea mai morală dintre ştiinţe. Renunţarea de sine, renunţarea la viaţă şi la toate trebuinţele omeneşti constituie principalul ei precept. Cu cât mănânci şi bei mai puţin, cu cât cumperi mai puţine cărţi, cu cât mergi mai rar la teatru, la bal, la cafenea, cu cât gândeşti, iubeşti, teoretizezi, cânţi, pictezi, scrimezi mai puţin etc., cu atât <i>economiseşti</i> mai mult, cu atât <i>mai mare</i> devine tezaurul tău, pe care nu-l mănâncă nici moliile, nici praful — <i>capitalul</i> tău. Cu cât <i>eşti</i> mai puţin, cu cât îţi exteriorizezi mai puţin viaţa, cu atât ai mai mult, cu atât e mai mare viaţa ta <i>înstrăinată</i>, cu atât pui la păstrare mai mult din esenţa ta înstrăinată. Tot ceea ce economistul îţi ia ca viaţă şi ca omenesc, el îţi compensează în <i>bani</i> şi în <i>avuţie</i>, şi tot ce nu poţi tu, poate banul tău: el poate mânca, bea, merge la bal, la teatru, el ştie să-şi însuşească arta, erudiţia, rarităţile istorice, puterea politică, el <i>poate</i> să călătorească, el poate să-ţi procure toate acestea; el poate cumpăra toate acestea; el este adevărata <i>putinţă</i>. <a href="javascript:void(0);" id="n39">[39]</a> Însă banul, care este toate acestea, nu vrea decât să se creeze pe sine însuşi, să se cumpere pe sine însuşi, căci tot restul nu este decât sluga sa, şi dacă am stăpânul, am şi sluga, şi de aceea nu am nevoie de sluga sa. Orice pasiune şi orice activitate trebuie, aşadar, să se dizolve în <i>cupiditate</i>. Muncitorul poate să aibă numai atât cât e nevoie pentru a voi să trăiască şi poate voi să trăiască numai pentru a avea [acest minim].</p>', '<p>Ce-i drept, în economia politică se iscă acum o controversă în jurul acestei chestiuni. Unii (Lauderdale, Malthus şi alţii) recomandă <i>luxul</i> şi detestă economisirea; alţii (Say, Ricardo ş.a.) recomandă economisirea şi detestă luxul. Dar cei dintâi mărturisesc că vor luxul pentru a produce <i>munca</i> (adică economisirea absolută), pe când ceilalţi mărturisesc că recomandă economisirea pentru a produce <i>bogăţia</i>, adică luxul. Cei dintâi nutresc <i>romantica</i> iluzie că nu numai cupiditatea ar trebui să determine consumul celor bogaţi, şi ei intră în contradicţie cu propriile lor legi când prezintă <i>risipa</i> drept mijloc direct de îmbogăţire; de aceea însă ceilalţi le demonstrează cu toată seriozitatea şi cât se poate de amănunţit că prin risipă eu îmi micşorez <i>avutul</i>, în loc de a-l spori. Aceştia din urmă refuză făţarnic să recunoască că tocmai capriciul şi toanele determină producţia; ei uită „trebuinţele rafinate“, uită că fără consum n-ar fi nici producţie, că datorită concurenţei producţia devine doar mai multilaterală, mai luxoasă, ei uită că, potrivit propriei lor teorii, valoarea unui lucru este determinată de consum şi că moda determină consumul; ei ar dori să se producă numai „bunuri utile“, dar uită că producţia unei prea mari cantităţi de bunuri utile produce prea multă populaţie <i>inutilă</i>. Atât unii cât şi ceilalţi uită că risipa şi economisirea, luxul şi privaţiunile, bogăţia şi sărăcia sunt egale între ele.</p>', '<p>Şi trebuie să economiseşti nu numai când e vorba de satisfacerea nevoilor tale fizice directe, cum e nevoia de a mânca etc., ci şi atunci când e vorba de participarea la interesele generale, de compasiune, de încredere etc., dacă vrei să te conformezi preceptelor economiei politice, dacă nu vrei să cazi victimă propriilor tale iluzii.</p>', '<p>Tot ce e al tău trebuie să devină <i>obiect de vânzare</i>, adică să devină folositor. <a id="cit14"></a>Dacă-l întreb pe economist: mă conformez oare legilor economice atunci când scot bani din vânzarea corpului meu pentru satisfacerea unor pofte străine (muncitorii industriali din Franţa numesc ore suplimentare timpul în care soţiile şi fiicele lor practică prostituţia, ceea ce este literalmente exact), sau nu procedez eu în spiritul economiei politice atunci când îmi vând prietenul marocanilor (or, vânzarea directă de oameni, sub forma negoţului de recruţi etc., are loc în toate ţările civilizate), — el îmi răspunde: tu nu procedezi împotriva legilor mele; dar vezi totuşi ce spun cumătra morala şi cumătra religie; morala mea <i>economică</i> şi religia mea <i>economică</i> nu au nimic de obiectat împotriva modului tău de a proceda, dar... — Dar cui să dau eu mai multă crezare — economiei politice sau moralei? Morala economiei politice este <i>câştigul</i>, munca şi economisirea, cumpătarea, dar economia politică îmi promite satisfacerea trebuinţelor mele. — Economia politică a moralei recomandă belşugul de conştiinţă curată, virtute etc.; dar cum pot să fiu virtuos dacă nici nu exist măcar, şi cum pot să am conştiinţa curată dacă n-am cunoştinţă de nimic? De însăşi esenţa înstrăinării ţine faptul că fiecare sferă particulară îmi aplică un alt etalon, diametral opus: morala are un etalon, iar economia politică altul, căci fiecare din ele este o înstrăinare determinată a omului, fiecare reţine o sferă particulară de activitate esenţială înstrăinată şi fiecare se află într-un raport de înstrăinare faţă de cealaltă înstrăinare. Astfel d-l <i>Michel Chevalier</i> îi reproşează lui Ricardo că face abstracţie de morală. Dar la Ricardo economia politică foloseşte propriul ei limbaj, şi dacă acesta nu e moral, vina nu este a lui Ricardo. Acolo unde Michel Chevalier moralizează, el face abstracţie de economia politică, iar acolo unde face economie politică, el lasă — realmente şi necesarmente — la o parte preceptele moralei. Căci dacă raportarea economiei politice la morală nu e arbitrară, întâmplătoare şi deci nefundamentată şi neştiinţifică, dacă nu e făcută <i>de ochii lumii</i>, ci concepută ca <i>esenţială</i>, ea nu poate însemna altceva decât că legile economiei politice ţin de sfera moralei; şi ce poate să facă Ricardo dacă în realitate lucrurile nu stau astfel sau, mai bine zis, stau tocmai invers? De altfel, opoziţia dintre economie politică şi morală nu e decât <i>aparenţă</i> şi este <i>tot atât</i> opoziţie cât şi non-opoziţie. Economia politică nu face decât să exprime <i>în felul ei</i> legile morale.</p>', '<p>Înăbuşirea trebuinţelor, ca principiu al economiei politice, se manifestă <i>cel mai pregnant</i> în <i>teoria populaţiei</i>. Există prea <i>mulţi</i> oameni. Până şi existenţa oamenilor este un lux de cea mai pură speţă, şi dacă muncitorul e <i>„moral“</i> (Mill recomandă elogierea publică a celor care practică abstinenţa sexuală şi blamarea publică a celor care păcătuiesc împotriva acestei sterilităţi a căsniciei... Asta nu e morală, nu e doctrina ascetismului?), el va fi <i>econom</i> în materie de procreare. Producţia de oameni apare ca o calamitate publică.</p>', '<p>Sensul pe care producţia îl are în ceea ce-i priveşte pe bogaţi se <i>dezvăluie</i> în sensul pe care îl are pentru săraci; când e vorba de cei sus-puşi, lucrurile se spun într-o manieră totdeauna rafinată, deghizată, ambiguă, adică nu sunt decât aparenţă; când e vorba de cei de jos, ele se exprimă brutal, direct, deschis, adică sunt esenţă. Trebuinţa <i>grosolană</i> a muncitorului este o sursă de venituri mult mai mare decât trebuinţa <i>rafinată</i> a bogatului. Subsolurile Londrei aduc celor care le dau cu chirie venituri mai mari decât palatele, adică sunt sub acest raport o <i>avuţie mai mare</i>, şi deci, ca să folosim limbajul economiei politice, o avuţie <i>socială</i> mai mare.</p>', '<p>Şi după cum industria speculează rafinamentul trebuinţelor, tot astfel speculează ea şi caracterul lor <i>grosolan</i>, dar grosolănia lor artificial provocată, a cărei adevărată desfătare este, prin urmare, <i>autoameţirea</i>, această <i>aparentă</i> satisfacere a trebuinţei, această civilizaţie <i>înăuntrul</i> barbariei grosolane a trebuinţelor. De aceea cârciumile engleze sunt <i>simbolice ilustrări</i> ale proprietăţii private. <i>Luxul</i> lor arată care este adevăratul raport dintre luxul industrial şi bogăţie, de o parte, şi omul, de alta. Iată de ce ele sunt pe drept cuvânt unicele locuri de distracţie duminicală populară faţă de care poliţia engleză are o atitudine cel puţin binevoitoare.</p>', '<p>Am văzut mai înainte în câte moduri variate stabileşte economia politică unitatea muncii şi a capitalului: 1) capitalul este <i>muncă acumulată;</i> 2) destinaţia capitalului în procesul de producţie — în parte reproducerea capitalului cu profit, în parte capitalul ca materie primă (materialul muncii), în parte ca <i>unealtă de muncă</i> (maşina este capitalul identificat nemijlocit cu munca) — este <i>munca productivă;</i> 3) muncitorul este un capital; 4) salariul face parte din cheltuielile capitalului; 5) în raport cu muncitorul, munca este reproducerea capitalului său vital; 6) în raport cu capitalistul, ea este un aspect al activităţii capitalului său.</p>', '<p>În sfârşit, 7) economia politică porneşte de la premisa unităţii iniţiale a capitalului şi a muncii, ca unitate a capitalistului şi muncitorului; aceasta este starea primitivă paradisiacă. Faptul că aceste două elemente apar dintr-o dată unul în faţa celuilalt ca două persoane diferite rămâne pentru economia politică un eveniment <i>accidental</i>, care de aceea trebuie să fie explicat prin cauze pur exterioare. (Vezi Mill.) <a href="javascript:void(0);" id="n40">[40]</a></p>', '<p>Naţiunile care mai sunt încă orbite de strălucirea senzorială a metalelor nobile — şi care de aceea se mai închină la banii de metal ca la un fetiş — nu sunt încă naţiuni desăvârşite sub raport monetar. Contrastul dintre Franţa şi Anglia. — În ce măsură rezolvarea enigmelor teoretice este o sarcină a practicii şi este mijlocită de practică, în ce măsură adevărata practică este condiţia unei teorii reale şi pozitive se vădeşte, de exemplu, în cazul <i>fetişismului</i>. Conştiinţa senzorială a adoratorului de fetişe este alta decât a elinului, pentru că existenţa sa senzorială mai este încă alta. Ostilitatea abstractă dintre simţire şi spirit este necesară atâta timp cât simţul omului pentru natură, simţul uman al naturii, deci şi simţul <i>natural</i> al <i>omului</i> nu sunt încă create de munca proprie a omului.</p>', '<p><i>Egalitatea</i> nu este nimic altceva decât formula germană „Ich = Ich“ [Eu = Eu] tradusă în limba franceză, adică în limbaj politic. Egalitatea ca <i>fundament</i> al comunismului este fundamentarea lui <i>politică</i> şi este acelaşi lucru ca atunci când germanul îşi fundamentează sieşi comunismul concepându-l pe om ca <i>conştiinţă de sine universală</i>. E de la sine înţeles că suprimarea înstrăinării porneşte întotdeauna de la forma de înstrăinare care este forţa <i>dominantă:</i> în Germania — <i>conştiinţa de sine</i>, în Franţa — <i>egalitatea</i>, deoarece acolo predomină politica, iar în Anglia — trebuinţa <i>practică</i> reală, materială, care se măsoară numai prin ea însăşi. Acesta e punctul de vedere prin prisma căruia trebuie să-l criticăm şi să-l apreciem pe Proudhon.</p>', '<p>Şi dacă însuşi <i>comunismul</i> — pentru că e negare a negaţiei, aproprierea esenţei umane prin intermediul negării proprietăţii private — este caracterizat de noi ca nefiind încă <i>adevărata</i> afirmare pozitivă care începe cu sine însăşi, ci numai o afirmare care începe cu proprietatea privată, [...]. <a href="javascript:void(0);" id="n41">[41]</a> Aşadar, deoarece în felul acesta <a href="javascript:void(0);" id="n42">[42]</a> înstrăinarea reală a vieţii umane rămâne şi se dovedeşte a fi chiar cu atât mai mare cu cât oamenii sunt mai conştienţi de ea ca atare, înseamnă că [suprimarea acestei înstrăinări] poate fi realizată numai prin înfăptuirea practică a <i>comunismului</i>. Pentru suprimarea <i>ideii</i> de proprietate privată e pe deplin suficientă <i>ideea</i> comunismului. Dar <i>pentru</i> suprimarea proprietăţii private reale este nevoie de o acţiune comunistă <i>reală</i>. Istoria o va aduce cu sine, iar mişcarea pe care o ştim deja <i>în gândire</i> ca suprimându-se pe sine însăşi va trece în realitate printr-un proces foarte anevoios şi îndelungat. Noi însă trebuie să considerăm drept un progres real faptul că din capul locului ne-am dat seama atât de caracterul limitat, cât şi de ţelul acestei mişcări istorice, şi am depăşit-o în conştiinţa noastră.</p>', '<p><a id="cit13"></a>Când <i>muncitorii</i> comunişti se asociază, scopul lor imediat este doctrina, propaganda etc. Dar în acelaşi timp, datorită acestui fapt, la ei se iveşte o nevoie nouă, nevoia de societate, şi ceea ce apare ca mijloc devine scop. La ce rezultate strălucite duce această mişcare practică se poate vedea asistând la întrunirile muncitorilor socialişti francezi. Acolo fumatul, băutul, mâncatul etc. nu mai sunt mijloace pentru stabilirea de legături sau mijloace de unire a oamenilor. Le sunt suficiente întrunirile, asocierea, discuţiile, care au drept scop tot societatea; pe buzele lor frăţia dintre oameni nu este o vorbă, ci un adevăr, şi pe feţele lor înăsprite de muncă străluceşte nobleţea umană.</p>', '<p>Când economia politică afirmă că cererea şi oferta se echilibrează întotdeauna, ea uită pe loc că, potrivit propriei ei afirmaţii, oferta de <i>oameni</i> (teoria populaţiei) depăşeşte întotdeauna cererea şi că, prin urmare, în rezultatul esenţial al întregului proces de producţie — adică în existenţa omului — îşi găseşte cea mai categorică expresie disproporţia dintre cerere şi ofertă.</p>', '<p>În ce măsură banii, care la origine apar ca mijloc, constituie adevărata <i>putere</i> şi unicul <i>ţel</i>, în ce măsură în genere mijlocul care îmi conferă esenţă şi posibilitatea de a apropria esenţa obiectuală străină este <i>scop în sine</i>, se poate vedea clar din faptul că proprietatea funciară, acolo unde sursa de trai o constituie pământul, sau <i>calul</i> şi <i>sabia</i>, acolo unde acestea sunt <i>adevăratele mijloace de existenţă</i>, sunt considerate a fi totodată şi adevăratele forţe politice vitale. În evul mediu, o stare socială devenea liberă de îndată ce obţinea pentru membrii ei dreptul de a purta <i>sabie</i>. La populaţiile nomade, <i>calul</i> este acela care îl face pe om liber şi îi dă dreptul de a participa la viaţa comunităţii.</p>', '<p>Am spus mai sus că omul se reîntoarce la <i>locuinţa lui din cavernă</i>, clar într-o formă înstrăinată, ostilă. Sălbaticul în peştera sa — acest element natural care i se oferă spontan spre folosinţă şi ca adăpost — nu se simte mai străin sau, mai bine zis, se simte tot atât în elementul său ca <i>peştele</i> în apă. Dar subsolul locuit de un sărac este un lăcaş neprimitor, ostil, „o locuinţă care, stăpânită de o forţă străină, i se dă numai atâta timp cât el îi dă în schimb sângele şi sudoarea sa“ şi pe care el nu o poate considera drept casa lui proprie, unde să poată spune în sfârşit: aici sunt la mine acasă; dimpotrivă, el se află aici într-o casă <i>străină</i>, în casa <i>altuia</i>, care îl pândeşte zi de zi şi-l azvârle în stradă de îndată ce nu-şi mai plăteşte chiria. Tot astfel el ştie că sub raportul calităţii, locuinţa sa este contrariul locuinţei umane din <i>lumea cealaltă</i>, din lumea celor care trăiesc în cerul opulenţei.</p>', '<p>Înstrăinarea se manifestă atât în faptul că mijlocul <i>meu</i> de subzistenţă aparţine <i>altuia</i>, că obiectul dorinţei <i>mele</i> se află în posesiunea <i>altuia</i> şi mi-e inaccesibil, cât şi în faptul că fiecare lucru este <i>altul</i> decât el însuşi, că activitatea mea este <i>altceva</i> şi că, în sfârşit, — ceea ce e valabil şi pentru capitalist — totul se află sub stăpânirea unei puteri <i>neumane</i>.</p>', '<p>Caracteristica bogăţiei inactive şi risipitoare, dedată numai plăcerilor, este că omul care se bucură de ea <i>se comportă</i>, pe de o parte, ca un individ doar <i>efemer</i>, care zburdă de atâta bogăţie şi vede în munca de rob a altuia, în <i>sângele</i> şi <i>sudoarea</i> umană o pradă a cupidităţii sale şi de aceea nici în om — deci nici în el însuşi — nu vede altceva decât o fiinţă de nimic, o fiinţă sacrificată (de menţionat că dispreţul faţă de om se manifestă fie ca aroganţă, ca risipire a ceea ce ar putea asigura întreţinerea a o sută de vieţi omeneşti, fie ca iluzie infamă cum că risipa sa nemăsurată şi excesivul său consum neproductiv ar condiţiona <i>munca</i>, şi deci însăşi subzistenţa <i>altuia);</i> pentru el, realizarea <i>forţelor esenţiale</i> umane nu este decât realizarea monstruozităţii sale, a năstruşnicelor şi bizarelor sale capricii; pe de altă parte însă, el nu vede în bogăţie altceva decât un mijloc şi un lucru care merită doar să fie distrus. De aceea el este totodată şi sclav şi stăpân al bogăţiei sale, generos şi josnic, capricios, arogant, încrezut, fin, instruit, spiritual. Reprezentantul acestei bogăţii încă nu a simţit <i>bogăţia</i> ca o <i>forţă</i> complet <i>străină</i>, situată deasupra lui. El vede în bogăţie mai curând doar propria sa forţă, şi scopul ultim, final [îl constituie pentru el nu] bogăţia, ci <i>plăcerea</i> [...]. <a href="javascript:void(0);" id="n43">[43]</a></p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><i>Societatea</i>, aşa cum apare ea în ochii economistului, este <i>societatea burgheză</i>, în care fiecare individ este un <i>ansamblu</i> de trebuinţe şi există pentru altul — dar altul pentru el — numai în măsura în care ei amândoi devin mijloc unul pentru altul. Asemenea politicii în consideraţiile ei despre <i>drepturile omului</i>, economia politică reduce totul la om, adică la individ, pe care ea îl despoaie de toate determinaţiile lui, spre a-l clasifica numai ca muncitor sau capitalist.</p>', '<p><i>Diviziunea muncii</i> este expresia economică a <i>caracterului social al muncii</i> în cadrul înstrăinării. Cu alte cuvinte, deoarece <i>munca</i> nu este decât o expresie a activităţii umane în cadrul înstrăinării, a manifestării vieţii sub forma înstrăinării ei, înseamnă că şi <i>diviziunea muncii</i> nu este altceva decât afirmarea <i>înstrăinată</i>, <i>autoînstrăinată</i> a activităţii umane în calitate de <i>activitate generică reală</i> sau de <i>activitate a omului ca fiinţă generică</i>.</p>', '<p>Cât priveşte <i>esenţa diviziunii muncii</i> — care, din moment ce <i>munca</i> a fost recunoscută ca <i>esenţa proprietăţii private</i>, a trebuit să fie concepută, fireşte, ca una dintre principalele forţe motrice ale producerii de avuţie —, adică în ceea ce priveşte această <i>formă înstrăinată</i>, <i>autoînstrăinată de activitate umană ca activitate generică</i>, economiştii se pronunţă foarte vag şi contradictoriu.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.09.04text',
'title': `Semnificaţia trebuinţelor umane`,
'info': 'Marx (1844): Manuscrise economico-filozofice din 1844',
},
{'year': '1844',
'image': 'marxy',
'content': ['<h6 style="text-align: center;">Puterea banilor în societatea burgheză</h6>', '<p>Dacă <i>senzaţiile</i> omului, pasiunile lui etc. nu sunt numai determinaţii antropologice în sens [mai restrâns (cuvânt indescifrabil)], ci afirmări autentic <i>ontologice</i> ale esenţei (naturii), şi dacă ele se afirmă realmente numai prin aceea că <i>obiectul</i> lor este pentru ele <i>sensibil</i>, este evident că 1) modul afirmării lor nu este nicidecum unul şi acelaşi; dimpotrivă, modul de afirmare diferenţiat constituie specificul fiinţării lor, al vieţii lor; modul în care obiectul există pentru ele este modul specific al <i>plăcerii</i> lor (ihres <i>Genusses);</i> 2) acolo unde afirmarea senzorială înseamnă suprimarea nemijlocită a obiectului în forma sa independentă (mâncatul, băutul, prelucrarea obiectului etc.), aceasta este afirmarea obiectului; 3) în măsura în care omul este <i>uman</i>, deci şi simţirea sa etc. este <i>umană</i>, afirmarea obiectului prin altul este, de asemenea, propria plăcere a omului; 4) abia prin dezvoltarea industriei, adică prin intermediul proprietăţii private, esenţa ontologică a pasiunii umane se constituie atât în totalitatea, cât şi în omenescul ei; aşadar ştiinţa despre <i>om</i> este ea însăşi un produs al autorealizării omului în activitatea sa practică; 5) sensul proprietăţii private — desprinsă din înstrăinarea ei — constă în <i>existenţa obiectelor esenţiale</i> pentru om atât ca obiecte ale plăcerii, cât şi ca obiecte ale activităţii.</p>', '<p>Posedând <i>calitatea</i> de a cumpăra totul, posedând calitatea de a-şi însuşi toate obiectele, <i>banii</i> constituie <i>obiectul</i> în sens suprem. Universalitatea <i>calităţii</i> lor este atotputernicia esenţei lor. Ei contează, de aceea, ca entitate atotputernică. Banii servesc ca <i>mijlocitor</i> între trebuinţa omului şi obiect, între viaţa omului şi mijloacele sale de trai. Ceea ce îmi mijloceşte însă <i>mie</i> viaţa mea, <i>îmi mijloceşte</i> şi existenţa celorlalţi oameni pentru mine, este pentru mine omul <i>celălalt</i>.</p>', '<p class="quotef" style="text-align: center;">„Ce naiba! Sigur e că mâini, picioare,<br/>\r\nŞi cap şi dos sunt ale tale.<br/>\r\nE pricină aceasta îndestulă să socot<br/>\r\nCă ceea ce eu gust, şi tot<br/>\r\nCe folosesc, e mai puţin al meu?<br/>\r\nDe pot vreo şase armăsari să mi-i plătesc,<br/>\r\nNu e puterea lor şi-a mea?<br/>\r\nAlerg şi sunt un zdravăn om<br/>\r\nCu douăzeci şi patru de picioare la şosea!“</p>', '<p class="quote" style="text-align: right;"><i>Goethe. „Faust“</i> <a href="javascript:void(0);" id="n44">[44]</a> (Mephisto)</p>', '<p><i>Shakespeare</i> în <i>„Timon din Atena“:</i></p>', '<p class="quotef" style="text-align: center;">„...Aur? Lucitor? De preţ? Nu, zei<br/>\r\nNu m-am rugat degeaba. Rădăcini!<br/>\r\nAtât cât este-aici va preschimba<br/>\r\nÎn alb ce-i negru şi-n frumos ce-i hâd;<br/>\r\nCe-i rău va face bun; ce-i josnic, nobil;<br/>\r\nBătrânii fi-vor tineri, iar cei laşi,<br/>\r\nViteji neîntrecuţi. Cum, zei? De ce?<br/>\r\nUn pumn va vinde preoţi şi argaţi<br/>\r\nŞi perna o va smulge de sub capul<br/>\r\nUnui erou. Acest sclav arămiu<br/>\r\nDesferecă şi ferecă religii;<br/>\r\nPe blestemaţi îi binecuvântează;<br/>\r\nDă leprei nuri; cinsteşte pe tâlhari<br/>\r\nCu cinuri şi-nchinare şi-i aşază<br/>\r\nÎn rândul senatorilor; tot el<br/>\r\nI-aduce-un nou bărbat vădanei slute<br/>\r\nŞi-nmiresmează ca pe-o zi de mai<br/>\r\nPe-aceea ce deschide-atât de larg<br/>\r\nBuboaiele şi bolniţa. Lut scârnav,<br/>\r\nCodoaşă-a omenirii ce stârneşti<br/>\r\nDihonii şi războaie-ntre popoare...“</p>', '<p>Şi mai jos.</p>', '<p class="quotef" style="text-align: center;">„Blând gâde al regilor! Tu, ce-nvrăjbeşti<br/>\r\nPe fiu şi tată! Mânjitor lucios<br/>\r\nDe ne-ntinate paturi a lui Hymen!<br/>\r\nTu, Marte preaviteaz! Tu, peţitor<br/>\r\nDe-a pururi tânăr, gingaş şi iubit,<br/>\r\nTopind cu-a ta roşeaţă neaua sacră<br/>\r\nDin poalele Dianei! <i>Zeu aievea</i><br/>\r\nCare întorloci şi faci să se sărute<br/>\n<i>Ce nu se poate</i> întorloca! Tu, care<br/>\r\nÎn mii de limbi desfereci mii de tâlcuri!<br/>\r\nTu, marea piatră de-ncercare! Iată<br/>\r\nCă omul, robul tău, se răzvrăteşte;<br/>\r\nCi tu, prin marea ta virtute, fă<br/>\r\nCa fiarele, în haosul acesta,<br/>\r\nSă stăpânească lumea!“ <a href="javascript:void(0);" id="n45">[45]</a></p>', '<p>Shakespeare redă foarte bine esenţa <i>banilor</i>. Pentru a-l înţelege, începem cu explicarea pasajului din Goethe.</p>', '<p>Ceea ce îmi este accesibil prin intermediul <i>banilor</i>, ceea ce eu pot plăti, adică ceea ce pot cumpăra banii, aceasta <i>sunt eu însumi</i>, posesorul banilor. Cât de mare e puterea banilor, atât de mare e şi puterea mea. Calităţile banilor mai sunt calităţi şi forţe esenţiale ale mele, posesorul lor. Ceea ce <i>sunt</i> şi <i>pot</i> eu nu este deci nicidecum determinat de individualitatea mea. Eu <i>sunt</i> urât, dar îmi pot cumpăra <i>cea mai frumoasă</i> femeie. Aşadar, nu sunt <i>urât</i>, căci banii anihilează efectul <i>urâţeniei</i>, puterea ei respingătoare. Ca individ sunt <i>olog</i>, însă banii îmi procură 24 de picioare; înseamnă că nu sunt olog. Sunt rău, necinstit, lipsit de scrupule, stupid, însă banul este respectat, deci şi posesorul lui. Banul este bunul suprem, deci îşi posesorul lui e bun; în plus, banii mă scutesc de osteneala de a fi necinstit; prin urmare sunt presupus a fi cinstit. Eu sunt <i>sărac cu duhul</i>, însă banii fiind <i>adevăratul spirit</i> al tuturor lucrurilor, cum ar putea posesorul lor să fie sărac cu duhul? Şi apoi, el îşi poate cumpăra oameni de spirit, iar cel ce are putere asupra oamenilor de spirit nu este oare mai spiritual decât toţi oamenii de spirit? Eu, care, datorită banilor, sunt în stare să fac <i>tot</i> ceea ce poate dori o inimă omenească, nu posed oare toate facultăţile omeneşti? Nu transformă deci banii mei orice neputinţă a mea în contrarul ei?</p>', '<p>Dacă <i>banii</i> sunt legătura care mă uneşte cu viaţa <i>omenească</i>, care leagă societatea de mine şi mă leagă pe mine de natură şi de om, nu sunt oare banii legătura tuturor <i>legăturilor?</i> Nu pot ei face şi desface toate legăturile? Nu sunt ei deci şi <i>mijlocul</i> universal de <i>dezbinare?</i> Ei sunt adevăratul <i>„ban al discordiei“</i> (Scheidemünze), <a href="javascript:void(0);" id="n46">[46]</a> ca şi adevăratul <i>mijloc de unire</i>, forţa galvano-<i>chimică</i> [universală (aici lipseşte în manuscris un colţ de pagină)] a societăţii.</p>', '<p>Shakespeare relevă îndeosebi două proprietăţi ale banilor:</p>', '<p>1) Ei sunt divinitatea vizibilă, transformarea tuturor însuşirilor umane şi naturale în contrarul lor, confundarea şi inversarea generală a lucrurilor; ei întorloacă tot ce nu se poate întorloca;</p>', '<p>2) Ei sunt târfa universală, codoşul universal între oameni şi\r\npopoare.</p>', '<p>Inversarea şi confundarea tuturor însuşirilor umane şi naturale, întorlocarea a tot ce nu se poate întorloca, această putere <i>divină</i> a banilor rezidă în <i>esenţa</i> lor, ca <i>esenţă</i> generică înstrăinată, care alienează şi se alienează, a omului. Ei sunt <i>capacitatea</i> înstrăinată a <i>omenirii</i>.</p>', '<p>Ceea ce nu-mi stă în putinţă qua [în calitate de] <i>om</i>, adică ceea ce nu stă în putinţa tuturor forţelor mele esenţiale individuale, îmi stă în putinţă graţie <i>banilor</i>. Banii transformă deci fiecare forţă esenţială a mea în ceva ce ea ca atare nu este, adică în <i>contrarul</i> ei.</p>', '<p>Dacă doresc un anumit fel de mâncare sau vreau să iau diligenţa fiindcă nu am destulă putere pentru a face drumul pe jos, banii îmi procură mâncarea şi diligenţa, cu alte cuvinte ei transformă şi transpun dorinţele mele din entităţi ale reprezentării, din existenţa lor gândită, închipuită, voită, în existenţa lor <i>sensibilă</i>, <i>reală</i>, din sfera reprezentării în viaţa reală, din fiinţarea imaginată în fiinţarea reală. În această calitate de agent mijlocitor, banii sunt <i>adevărata</i> putere <i>creatoare</i>.</p>', '<p><i>La demande</i> [cererea] există, desigur, şi din partea celui ce n-are bani, însă această demande este doar o entitate a reprezentării, care n-are nici un efect asupra mea, asupra terţului, asupra celorlalţi, care n-are existenţă, care pentru mine rămâne, aşadar, <i>nereală</i>, <i>lipsită de obiect</i>. Deosebirea dintre demande efectivă, bazată pe bani, şi cea lipsită de efect, bazată pe trebuinţa mea, pe pasiunea mea, pe dorinţa mea etc., este deosebirea dintre <i>fiinţare</i> şi <i>gândire</i>, dintre simpla reprezentare <i>existentă</i> în mine şi reprezentarea aşa cum există pentru mine ca <i>obiect real</i> din afara mea.</p>', '<p>Dacă n-am bani pentru a călători, n-am nici <i>nevoia</i>, adică nevoia reală şi realizabilă de a călători. Dacă am <i>vocaţie</i> pentru studiu, dar n-am banii trebuincioşi, înseamnă că <i>nu</i> am vocaţie pentru studiu, adică nu am o chemare <i>adevărată</i>, <i>eficientă</i>. Dimpotrivă, dacă <i>n-am</i> realmente vocaţie pentru studiu, dar am voinţă <i>şi</i> bani, am o vocaţie <i>eficientă</i> pentru studiu. <i>Banii</i>, ca <i>mijloc</i> şi <i>facultate</i> universală exterioară — neprovenită de la om ca om şi nici de la societatea umană ca societate — de a face din <i>reprezentare realitate</i> şi din <i>realitate o simplă reprezentare</i>, transformă în aceeaşi măsură <i>forţele esenţiale umane</i> şi <i>naturale</i>, <i>reale</i> în simple reprezentări abstracte, şi, de aceea, în <i>imperfecţiuni</i>, în himere chinuitoare, după cum, pe de altă parte, transformă <i>imperfecţiunile</i> şi <i>himerele autentice</i>, forţele esenţiale cu adevărat neputincioase, existente numai în imaginaţia individului, în <i>forţe esenţiale reale</i> şi în <i>facultăţi reale</i>. Prin urmare, chiar numai în virtutea acestei determinări, ei sunt inversarea generală a <i>individualităţilor</i>, pe care le transformă în contrarul lor şi cărora le atribuie însuşiri contrare însuşirilor lor reale.</p>', '<p>În această calitate de putere care inversează totul, banii se manifestă apoi şi împotriva individului şi a legăturilor sociale etc., care pretind a fi <i>esenţe</i> pentru sine. Ei transformă fidelitatea în infidelitate, iubirea în ură, ura în iubire, virtutea în viciu, viciul în virtute, sluga în stăpân, stăpânul în slugă, prostia în inteligenţă, inteligenţa în prostie.</p>', '<p>Deoarece banii, în calitatea lor de concept existent şi activ al valorii, confundă şi schimbă între ele toate lucrurile, ei sunt <i>confundarea</i> şi <i>substituirea</i> generală a tuturor lucrurilor, deci lumea întoarsă pe dos, confundarea şi substituirea tuturor însuşirilor naturale şi omeneşti.</p>', '<p>Cine poate cumpăra vitejia este viteaz, chiar dacă e laş. Deoarece banii pot fi schimbaţi nu pe o calitate determinată, nu pe un lucru determinat, sau pe anumite forţe esenţiale umane, ci pe întreaga lume obiectuală umană şi naturală, ei schimbă — din punctul de vedere al posesorului lor — orice însuşire şi orice obiect pe orice altă însuşire sau obiect, chiar dacă acestea din urmă sunt contrare celor dintâi; ei înseamnă întorlocarea celor ce nu se pot întorloca şi silesc la împăcare ceea ce se contrazice.</p>', '<p>Dar dacă-l consideri pe <i>om</i> ca <i>om</i> şi relaţiile sale cu lumea ca relaţii umane, vei putea schimba dragostea numai pe dragoste, încrederea numai pe încredere etc. Dacă vrei să te împărtăşeşti din comorile artei, trebuie să fii un om cu cultură artistică; dacă vrei să exerciţi influenţă asupra altora, trebuie să fii un om cu reală capacitate de stimulare şi antrenare. Fiecare din relaţiile tale cu omul — şi cu natura — trebuie să fie o <i>exteriorizare determinată</i>, corespunzătoare obiectului voinţei tale, a vieţii tale <i>individuale reale</i>. Dacă iubeşti fără să trezeşti la rândul tău iubire, adică dacă iubirea ta, ca iubire, nu provoacă sentimentul reciproc, dacă printr-o <i>manifestare vitală</i> ca om care iubeşte nu reuşeşti să devii <i>om iubit</i>, iubirea ta e neputincioasă, este o nefericire.\r\n</p>'],
'idChr': '1.09.05text',
'title': `Puterea banilor în societatea burgheză`,
'info': 'Marx (1844): Manuscrise economico-filozofice din 1844',
},
{'year': '1844',
'image': 'marxy',
'content': ['<h6 style="text-align: center;">Critica dialecticii hegeliene şi a filozofiei hegeliene în general</h6>', '<p>6) La acest punct este poate indicat, pentru a da o explicare şi argumentare a celor spuse până acum, să facem câteva observaţii, atât cu privire la dialectica hegeliană în general, cât şi, în special, cu privire la modul cum este ea expusă în „Fenomenologie“ şi în „Logică“ şi, în sfârşit, cu privire la atitudinea adoptată faţă de Hegel, de mişcarea critică mai nouă.</p>', '<p>Preocuparea criticii germane moderne pentru conţinutul lumii vechi a fost atât de vie, iar dezvoltarea ei a fost în aşa măsură prizoniera fondului, încât s-a ajuns la o atitudine complet necritică şi la o totală lipsă de conştiinţă faţă de problema <i>în aparenţă formală</i>, în realitate însă <i>esenţială:</i> în ce raport ne aflăm noi cu <i>dialectica</i> hegeliană? Această lipsă de conştiinţă — în ce priveşte raportul dintre critica modernă şi filozofia hegeliană în general, raportul dintre ea şi dialectica hegeliană în special — a mers până acolo încât critici ca <i>Strauss</i> şi <i>Bruno Bauer</i> — primul în întregime, iar al doilea în „Sinopticii“, <a href="javascript:void(0);" id="n47">[47]</a> (unde, în opoziţie cu Strauss, pune „conştiinţa de sine“ a omului abstract în locul substanţei „naturii abstracte“), şi chiar şi în „Das entdeckten Christentum“, <a href="javascript:void(0);" id="n48">[48]</a> cel puţin potenţial — rămân pe de-a-ntregul prizonieri ai logicii hegeliene. Aşa, de exemplu, în „Das entdeckten Christentum“ se spune:</p>', '<blockquote>„Ca şi cum conştiinţa de sine, care afirmă lumea, afirmă deosebirea şi în ceea ce ea produce, se produce pe sine însăşi, căci ea suprimă din nou deosebirea dintre ceea ce a produs ea şi ea însăşi, întrucât este ea însăşi numai în actul producerii şi în mişcare — ca şi cum nu în această mişcare şi-ar avea ea scopul ei...“ ş.a.m.d. Sau: „Ei“ (materialiştii francezi) „nu şi-au putut da încă seama că mişcarea universului a devenit cu adevărat mişcare pentru sine numai ca mişcări a conştiinţei de sine, ajungând astfel la unitate cu sine însăşi“.</blockquote>', '<p>Aceste expresii nu se deosebesc nici măcar ca limbaj de concepţia hegeliană, pe care, dimpotrivă, o reproduc întocmai.</p>', '<p>Cât de puţin a existat, în timpul actului criticii (Bauer, „Sinopticii“), o conştiinţă a raportului cu dialectica hegeliană şi cât de puţin s-a format o asemenea conştiinţă chiar şi după actul criticii de fond ne-o arată atitudinea lui Bauer, care, în „Cauza dreaptă a libertăţii“, <a href="javascript:void(0);" id="n49">[49]</a> se eschivează să răspundă la întrebarea indiscretă pusă de domnul Gruppe: „Bine, dar cum stăm cu logica?“, trimiţându-l la criticii viitorului.</p>', '<p>Dar şi acum, după ce <i>Feuerbach</i>, atât în „Tezele“ sale din „Anekdota“, cât şi, mai amănunţit, în „Filozofia viitorului“, a răsturnat pe de-a-ntregul vechea dialectică şi vechea filozofie, după ce sus-numita critică — care, spre deosebire de Feuerbach, n-a fost în stare să facă acest lucru, dar l-a văzut totuşi înfăptuit — s-a proclamat critică pură, hotărâtă, absolută, care a ajuns să-şi lămurească totul, după ce în trufia ei spiritualistă a redus întreaga mişcare a istoriei la raportul dintre întreg restul lumii — care, spre deosebire de ea, este categorisit drept „masă“ — şi ea însăşi, şi a redus toate opoziţiile dogmatice la o <i>unică</i> opoziţie dogmatică între propria ei înţelepciune şi prostia lumii, între Hristosul critic şi omenirea considerată drept <i>„mulţime“</i>, după ce a dovedit, zi de zi şi ceas de ceas, propriile ei însuşiri alese, opunându-le obtuzităţii masei, după ce a proclamat şi în presă înălţarea ei deasupra oricăror sentimente omeneşti, ca şi deasupra lumii, peste care ea ar trona într-o singurătate divină, izbucnind doar când şi când într-un râs sarcastic, ca acela al zeilor din Olimp, după ce, în fine, a vestit critica <i>judecată de apoi</i>, spunând că se apropie ziua când întreaga omenire sortită pierzaniei se va strânge laolaltă ca să pornească la luptă împotriva ei — şi va fi înfrântă şi despărţită de către ea în cete şi fiecare ceată în parte va primi un <i>testimonium paupertatis</i> [certificat de sărăcie] —, după toate aceste amuzante fandoseli ale idealismului (ale mişcării tinerilor hegelieni) pe cale de a sucomba sub forma criticii, acest idealism nu s-a dovedit a avea nici cea mai vagă bănuială că a sosit în sfârşit timpul să purceadă la o delimitare critică de mama lui, de dialectica hegeliană, şi nici n-a fost în stare măcar să comunice ceva despre raportul său critic faţă de dialectica feuerbachiană. Aceasta este o atitudine cu totul necritică faţă de sine însuşi.</p>', '<p><i>Feuerbach</i> este singurul gânditor la care observăm o atitudine <i>serioasă</i>, o atitudine <i>critică</i> faţă de dialectica hegeliană; el este singurul care a făcut adevărate descoperiri în acest domeniu şi, în genere, singurul care a învins într-adevăr vechea filozofie. Măreţia celor înfăptuite de Feuerbach şi simplitatea plină de modestie cu care el le-a oferit lumii este în izbitor contrast cu atitudinea pe care-o manifesta critica.</p>', '<p>Marele merit al lui Feuerbach constă în următoarele:</p>', '<p>1) a dovedit că filozofia nu este altceva decât religia exprimată în idei şi adusă pe planul gândirii, că, nefiind altceva decât o altă formă şi un alt mod de existenţă a înstrăinării esenţei umane, este şi ea condamnabilă;</p>', '<p>2) a întemeiat <i>materialismul adevărat</i> şi <i>ştiinţa reală</i>, prin aceea că el, Feuerbach, face din relaţia socială „dintre om şi om“ principiul de bază al teoriei;</p>', '<p>3) negării negaţiei, care se pretinde a fi pozitivul absolut, el îi opune pozitivul care se sprijină pe sine însuşi şi este întemeiat în mod pozitiv pe sine însuşi.</p>', '<p>Feuerbach explică în felul următor dialectica hegeliană (şi fundamentează prin aceasta necesitatea de a lua ca punct de plecare pozitivul, certitudinea senzorială):</p>', '<p>Hegel ia ca punct de plecare înstrăinarea (din punct de vedere logic: infinitul, universalul abstract), substanţa, abstracţia absolută şi fixată ca atare — cu alte cuvinte, ca să ne exprimăm mai popular, el ia ca punct de plecare religia şi teologia.</p>', '<p>În al doilea rând: el suprimă infinitul şi pune realul, sensibilul, finitul, particularul (filozofia, suprimarea religiei şi teologiei).</p>', '<p><i>În al treilea rând:</i> el suprimă din nou pozitivul şi restabileşte abstracţia, infinitul. Restabileşte religia şi teologia.</p>', '<p>Aşadar, Feuerbach concepe negarea negaţiei <i>numai</i> ca o contradicţie a filozofiei cu ea însăşi, ca fiind filozofia care afirmă teologia (transcendenţa etc.) după ce a negat-o, care o afirmă deci în opoziţie cu sine însăşi.</p>', '<p>Afirmaţia, adică autoafirmarea şi autoconfirmarea, care e inclusă în negarea negaţiei, e privită de el ca o afirmaţie care nu este încă sigură de ea însăşi şi care de aceea conţine în sine contrariul său — ca o afirmaţie care se îndoieşte de ea însăşi şi care, de aceea, necesită o dovadă, adică nu se dovedeşte pe sine însăşi prin propria ei fiinţare, — ca o afirmaţie nemărturisită şi, din această cauză, el îi opune direct şi nemijlocit afirmaţia întemeiată pe ea însăşi a certitudinii senzoriale. <a href="javascript:void(0);" id="n50">[50]</a></p>', '<p>Dar Hegel, când a conceput negarea negaţiei, sub raportul laturii sale pozitive, ca pe ceea ce singur este cu adevărat pozitiv, iar sub raportul laturii sale negative, ca pe singurul act adevărat şi actul autorealizării oricărei existenţe, nu a făcut decât să găsească expresia <i>abstractă</i>, <i>logică</i>, <i>speculativă</i> pentru mişcarea acelei istorii care nu reprezintă încă <i>adevărata</i> istorie a omului ca subiect gata existent, ci abia <i>actul producerii</i> omului, <i>istoria naşterii</i> omului.</p>', '<p>Vom căuta să explicăm atât forma abstractă pe care o prezintă această mişcare la Hegel, cât şi trăsăturile ei distinctive, care o fac să apară ca ceva deosebit de felul cum apare ea în cadrul criticii moderne, adică deosebit de felul cum e înfăţişat acelaşi proces în „Esenţa creştinismului“ a lui Feuerbach, sau, mai bine-zis, vom căuta să explicăm forma <i>critică</i> a acestei mişcări, care la Hegel este încă necritică.</p>', '<p>Să aruncăm o privire asupra sistemului hegelian. Trebuie să începem cu <i>„Fenomenologia“</i> lui Hegel, care este adevăratul izvor şi adevărata taină a filozofiei hegeliene.</p>', '<p>\xa0</p>', '<p class="mid" style="text-align: center;"><i>Fenomenologia</i></p>', '<p>A) <i>Conştiinţa de sine</i>.</p>', '<p>I. <i>Conştiinţa</i>. <span class="greek">α</span>) Certitudinea <i>senzorială</i> sau „aceasta“ şi părerea, <span class="greek">β</span>) <i>Percepţia</i>, adică lucrul cu însuşirile sale, şi <i>iluzia</i>. <span class="greek">γ</span>) Forţa şi intelectul, fenomenul şi lumea suprasensibilă.</p>', '<p>II. <i>Conştiinţa de sine</i>. Adevărul certitudinii de sine. a) Independenţa şi dependenţa conştiinţei de sine, stăpânirea şi servitutea. b) Libertatea conştiinţei de sine. Stoicismul, scepticismul, conştiinţa nefericită.</p>', '<p>III. <i>Raţiunea</i>. Certitudinea şi adevărul raţiunii, a) Raţiunea observatoare; observarea naturii şi a conştiinţei de sine. b) Realizarea conştiinţei de sine raţionale prin ea însăşi. Plăcerea şi necesitatea. Legea inimii şi nebunia prezumţiei. Virtutea şi cursul lumii. c) Individualitatea reală în sine şi pentru sine. Imperiul animal al spiritului şi înşelarea, sau faptul însuşi. Raţiunea legiuitoare. Raţiunea care examinează legea.</p>', '<p>B) <i>Spiritul</i>.</p>', '<p>I. Spiritul <i>adevărat;</i> lumea etică. II. Spiritul înstrăinat de sine, cultura. III. Spiritul cert de sine însuşi, moralitatea.</p>', '<p>C) Religia. Religia <i>naturală</i>, <i>religia artei</i>, religia <i>revelată</i>.</p>', '<p>D) <i>Cunoaşterea absolută</i>.</p>', '<p>Dat fiind că <i>„Enciclopedia“</i> lui Hegel începe cu logica, cu <i>gândul pur speculativ</i>, şi se sfârşeşte cu <i>cunoaşterea absolută</i>, cu spiritul filozofic sau absolut, adică cu spiritul abstract suprauman conştient de sine şi sesizându-se pe sine, întreaga „Enciclopedie“ nu este altceva decât <i>esenţa desfăşurată</i> a spiritului filozofic, auto-obiectivarea sa; iar spiritul filozofic nu este altceva decât spiritul înstrăinat al lumii care se sesizează pe sine însuşi în gândire, adică în mod abstract, înăuntrul autoînstrăinării sale.</p>', '<p><i>Logica</i> este <i>banul</i> spiritului, <i>valoarea gândită</i>, speculativă, a omului şi a naturii — esenţa lor devenită complet indiferentă faţă de orice determinaţie reală şi, de aceea, nereală — <i>gândirea înstrăinată</i>, care ca atare face abstracţie de natură şi de omul real: gândirea <i>abstractă</i>. — <i>Exterioritatea acestei gândiri abstracte... natura</i>, aşa cum este ea pentru această gândire abstractă. Ea ii este exterioară, în ea gândirea abstractă s-a pierdut pe sine; şi ea, această gândire abstractă, o şi concepe tot ca pe ceva exterior, ca gând abstract, dar ca gândire abstractă înstrăinată. — În sfârşit, <i>spiritul</i>, această gândire ce se întoarce la locul său de baştină şi care, ca spirit antropologic, fenomenologic, psihologic, etic, artistic, religios nu este încă pentru sine el însuşi până ce, în sfârşit, în calitate de cunoaştere <i>absolută</i>, se regăseşte şi se raportează numai la sine ca spirit devenit acum absolut, adică abstract, şi capătă astfel forma sa de existenţă conştientă şi adecvată. Căci adevărata lui formă de existenţă este <i>abstracţia</i>.</p>', '<p>La Hegel există o dublă eroare.</p>', '<p>Prima apare cel mai clar în „Fenomenologie“ ca izvor al filozofiei hegeliene. Atunci când, bunăoară, Hegel concepe avuţia, statul etc. ca esenţe înstrăinate de esenţa <i>umană</i>, el se referă numai la forma lor gândită... Ele sunt esenţe gândite şi de aceea ele reprezintă numai o înstrăinare a gândirii <i>pure</i>, adică a gândirii filozofice abstracte. De aceea întreaga mişcare se încheie cu cunoaşterea absolută. Aceea de care s-au înstrăinat aceste obiecte şi căreia ele i se opun cu pretenţii de realitate este tocmai gândirea abstractă. <i>Filozoful</i> — el însuşi o formă abstractă a omului înstrăinat — face din sine însuşi un <i>etalon</i> al lumii înstrăinate. De aceea toată <i>istoria autoînstrăinării</i> şi toată <i>suprimarea</i> autoînstrăinării nu este altceva decât <i>istoria producerii</i> gândirii abstracte, adică absolute, a gândirii logice, speculative. Ca urmare, <i>înstrăinarea</i>, care constituie propriu-zis tot interesul acestei autoînstrăinări şi a suprimării acestei autoînstrăinări, apare de aceea la Hegel ca opoziţie între <i>în sine</i> şi <i>pentru sine</i>, între <i>conştiinţă</i> şi <i>conştiinţă de sine</i>, între <i>obiect</i> şi <i>subiect</i>, cu alte cuvinte ca opoziţie între gândirea abstractă şi realitatea sensibilă sau sensibilul real, înăuntrul gândirii însăşi. Toate celelalte opoziţii şi orice alte mişcări ale acestor opoziţii reprezintă numai <i>aparenţa</i>, <i>învelişul</i>, forma <i>exoterică</i> a acestor opoziţii, singurele interesante, care constituie <i>sensul</i> celorlalte opoziţii, al opoziţiilor profane. Nu faptul că esenţa umană <i>se obiectivează într-un mod inuman</i>, în contradicţie cu sine însăşi, apare aici ca esenţă a înstrăinării care e afirmată şi care urmează să fie suprimată, ci faptul că ea se obiectivează ca <i>ceva deosebit</i> de gândirea abstractă şi <i>în opoziţie</i> cu ea.</p>', '<p>Aşadar, însuşirea forţelor esenţiale ale omului, care au devenit obiecte, şi anume obiecte străine, este, <i>în primul rând</i>, <i>o însuşire</i> care se petrece în <i>conştiinţă</i>, în <i>gândirea pură</i>, adică în domeniul <i>abstracţiei</i>, este o însuşire a acestor obiecte ca <i>idei</i> şi ca <i>mişcări ale ideilor;</i> de aceea, încă în „Fenomenologie“ — în ciuda aparenţei ei categoric negative şi critice şi în ciuda criticii pe care ea în mod efectiv o conţine şi care adesea anticipează cu mult dezvoltarea de mai târziu — se găseşte deja în formă latentă, ca germene, ca potenţialitate, ca o taină, pozitivismul necritic şi idealismul, tot atât de necritic, al operelor hegeliene de mai târziu, această desfiinţare şi restaurare filozofică a realităţii empirice existente. <i>În al doilea rând</i>, revendicarea de a i se reda omului lumea obiectuală — de exemplu recunoaşterea faptului că conştiinţa <i>senzorială</i> nu este o conştiinţă senzorială <i>abstractă</i>, ci o conştiinţă senzorială <i>omenească</i>, că religia, avuţia etc. nu sunt altceva decât realitatea înstrăinată a obiectivării <i>umane</i>, a forţelor esenţiale <i>umane</i> întruchipate în creaţii, şi că, de aceea, ele nu sunt decât <i>o cale</i> spre realitatea cu adevărat <i>umană</i> —, această însuşire a forţelor esenţiale ale omului sau intuirea acestui proces îmbracă, prin urmare, la Hegel o asemenea formă, că <i>lumea sensibilă</i>, <i>religia</i>, puterea de stat etc. Sunt esenţe <i>spirituale</i>, căci numai <i>spiritul</i> reprezintă <i>adevărata</i> esenţă a omului, iar adevărata formă a spiritului este spiritul care gândeşte, spiritul logic, speculativ. <i>Umanitatea</i> naturii şi a naturii create de procesul istoric, a produselor omului, se manifestă deci în faptul că ele sunt <i>produse</i> ale spiritului abstract şi, ca atare, momente ale <i>spiritului</i>, <i>esenţe ideale</i>.</p>', '<p>De aceea „Fenomenologia“ este o critică ascunsă, care îşi este sie însăşi încă neclară şi are o formă mistică; dar în măsura în care ea stabileşte existenţa <i>înstrăinării</i> omului — chiar dacă aici omul apare numai sub forma spiritului — în ea sunt conţinute, într-o formă ascunsă, <i>toate</i> elementele criticii, şi anume <i>pregătite</i> şi <i>elaborate</i> într-un mod care adeseori depăşeşte cu mult punctul de vedere al lui Hegel. Capitolele despre „conştiinţa nefericită“, „conştiinţa cinstită“, lupta „conştiinţei nobile şi a celei josnice“ şi altele de acest fel conţin — deşi într-o formă încă înstrăinată — elementele <i>critice</i> ale unor întregi domenii, cum sunt, de pildă, religia, statul, viaţa civilă etc. Aşadar, după cum <i>esenţa</i>, <i>obiectul</i> apar la Hegel ca <i>esenţe ideale</i>, tot aşa şi <i>„subiectul“</i> apare totdeauna ca <i>conştiinţă</i> sau ca <i>conştiinţă de sine</i> sau, mai bine zis, obiectul apare numai ca conştiinţă <i>abstractă</i>, iar omul numai ca <i>conştiinţă de sine</i> şi, din această cauză, diferitele forme ale înstrăinării care apar în „Fenomenologie“ sunt doar diferite forme ale conştiinţei şi ale conştiinţei de sine. Aşa cum conştiinţa abstractă — sub forma căreia este conceput obiectul — este <i>în sine</i> doar un moment al conştiinţei de sine, care-şi afirmă propriile sale deosebiri, tot aşa şi rezultatul acestei întregi mişcări este identitatea dintre conştiinţa de sine şi conştiinţă, cunoaşterea absolută, adică o mişcare a gândirii abstracte care nu mai este îndreptată în afară, ci se săvârşeşte de pe acum numai înăuntrul său, cu alte cuvinte rezultatul la care se ajunge este dialectica gândului pur.</p>', '<p>Măreţia <i>„Fenomenologiei“</i> lui Hegel şi a rezultatului ei final — dialectica negativităţii ca principiu motor şi creator — constă, aşadar, în faptul că Hegel concepe crearea omului de către el însuşi ca un proces, obiectivarea ca dezobiectivare, ca autoînstrăinare şi ca suprimare a acestei autoînstrăinări; aşadar, în faptul că el sesizează esenţa <i>muncii</i> şi concepe omul obiectual, omul adevărat — adevărat pentru că este real — ca rezultat al <i>propriei sale munci</i>. Raportarea <i>reală</i>, activă a omului la sine ca fiinţă generică, adică manifestarea lui ca adevărată fiinţă generică, cu alte cuvinte ca fiinţă omenească, este posibilă numai dacă omul exteriorizează efectiv toate <i>forţele</i> lui <i>generice</i> — ceea ce, iarăşi, este posibil numai prin activitatea comună a omenirii, numai ca rezultat al istoriei — şi se raportează la ele ca la nişte obiecte, lucru care, la rândul său, este posibil la început numai sub forma înstrăinării.</p>', '<p>Unilateralitatea şi limitele concepţiei lui Hegel le vom înfăţişa acum în mod amănunţit, analizând capitolul de încheiere al „Fenomenologiei“, care e consacrat cunoaşterii absolute; acest capitol cuprinde, într-o formă concentrată, atât spiritul „Fenomenologiei“, raportul ei cu dialectica speculativă, cât şi <i>conştiinţa</i> ce o avea Hegel despre amândouă şi despre raportul dintre ele.</p>', '<p>În prealabil ţin să mai remarc doar că Hegel se situează pe poziţiile economiei politice moderne. El concepe <i>munca</i> ca <i>esenţă</i>, ca <i>esenţă</i> a omului ce se confirmă pe sine însăşi; el vede numai latura pozitivă a muncii, nu şi pe cea negativă. Munca este <i>procesul</i> prin care omul devine o <i>fiinţă pentru sine</i>, însă <i>înăuntrul înstrăinării</i> sau ca om <i>înstrăinat</i>. Hegel nu cunoaşte şi nu recunoaşte altă formă de muncă decât cea <i>abstract</i>-spirituală. Aşadar, Hegel recunoaşte drept esenţă a muncii ceea ce constituie, în genere, <i>esenţa</i> filozofiei, şi anume <i>înstrăinarea omului care se cunoaşte pe sine</i>, sau ştiinţa <i>înstrăinată care se gândeşte pe sine</i>, şi de aceea el, în opoziţie cu filozofia premergătoare, poate să strângă laolaltă diversele momente ale filozofiei şi să prezinte propria lui filozofie drept <i>filozofia însăşi</i>. Ceea ce făceau ceilalţi filozofi — când priveau diversele momente ale naturii şi ale vieţii omeneşti ca pe nişte momente ale conştiinţei de sine, şi anume ale conştiinţei de sine abstracte — este <i>considerat</i> de Hegel drept <i>activitatea</i> filozofiei însăşi. De aceea ştiinţa lui este absolută.</p>', '<p>Să trecem acum la subiectul nostru.</p>', '<p><i>Cunoaşterea absolută</i>. <i>Ultimul capitol al „Fenomenologiei“</i>.</p>', '<p>Principalul este că <i>obiectul conştiinţei</i> nu este, pentru Hegel, nimic altceva decât <i>conştiinţa de sine;</i> sau, cu alte cuvinte, obiectul nu este altceva decât <i>conştiinţa de sine obiectivată</i>, conştiinţa de sine ca obiect (omul = conştiinţă de sine).</p>', '<p>Este vorba, aşadar, de depăşirea <i>obiectului conştiinţei</i>. <i>Obiectivitatea</i> ca atare este considerată ca o relaţie <i>înstrăinată</i> a omului, ca o relaţie care nu corespunde <i>esenţei umane</i>, adică conştiinţei de sine. De aceea, <i>reînsuşirea</i> esenţei obiectuale a omului, produsă ca ceva străin, sub determinarea înstrăinării, nu are numai semnificaţia suprimării <i>înstrăinării</i>, ci şi pe aceea a suprimării <i>obiectivităţii</i>, cu alte cuvinte omul este considerat drept o fiinţă <i>non-obiectuală</i>, <i>spirituală</i>.</p>', '<p>Mişcarea prin care se realizează <i>depăşirea obiectului conştiinţei</i> este descrisă de Hegel precum urmează:</p>', '<p><i>Obiectul</i> nu se arată numai ca <i>reîntorcându-se</i> în <i>Sine</i> [das <i>Selbst]</i> (aceasta este, după Hegel, o concepţie <i>unilaterală</i> despre asemenea mişcare, întrucât sesizează numai una dintre laturile ei). Omul este echivalat cu <i>Sinele</i>. Dar Sinele nu este decât omul conceput în mod <i>abstract</i> şi produs prin abstracţie. Omul <i>este</i> o fiinţă care se raportează la sine [selbstisch]. Ochiul său, urechea sa etc. se <i>raportează la sine;</i> fiecare din forţele lui esenţiale are însuşirea de <i>a se raporta la sine</i>. Dar tocmai din această cauză este cu totul eronat să spunem: <i>conştiinţa de sine</i> are ochi, urechi, forţă esenţială. Nu natura umană este o calitate a <i>conştiinţei de sine</i>, ci, dimpotrivă, conştiinţa de sine este o calitate a naturii umane, a ochiului omenesc etc.</p>', '<p>Sinele abstras şi fixat ca o fiinţă existând pentru sine este omul ca <i>egoist abstract</i>, este <i>egoismul</i> ridicat la abstracţia sa pură, la sfera gândirii. (La această idee vom mai reveni.)</p>', '<p>Pentru Hegel, <i>esenţa umană</i>, <i>omul</i>, sunt echivalente cu <i>conştiinţa de sine</i>. De aceea, pentru el, orice înstrăinare a esenţei umane <i>nu este altceva</i> decât o <i>înstrăinare a conştiinţei de sine</i>. Înstrăinarea conştiinţei de sine nu este, pentru el, <i>o expresie</i> — o expresie reflectată în cunoaştere şi în gândire — a înstrăinării <i>reale</i> a esenţei umane. Dimpotrivă, înstrăinarea <i>reală</i>, înstrăinarea care se manifestă în realitate, nu este altceva, potrivit esenţei sale <i>intime</i>, ascunse — şi dezvăluite numai de filozofie — decât <i>fenomenul</i> prin care se manifestă înstrăinarea adevăratei esenţe umane, <i>a conştiinţei de sine</i>. De aceea ştiinţa care sesizează acest lucru se numeşte <i>fenomenologie</i>. De aceea orice reînsuşire a esenţei obiectuale înstrăinate apare ca o încorporare în <i>conştiinţa de sine;</i> omul care pune stăpânire pe propria sa esenţă <i>nu este altceva decât</i> conştiinţa de sine care pune stăpânire pe esenţele obiectuale; reînsuşirea obiectului se reduce de aceea la reîntoarcerea obiectului în Sine.</p>', '<p><i>Depăşirea</i>, multilateral <i>exprimată</i>, <i>a obiectului conştiinţei</i> constă, după Hegel, în aceea că:</p>', '<p>1) obiectul ca atare se prezintă conştiinţei ca ceva evanescent;</p>', '<p>2) înstrăinarea conştiinţei de sine este aceea care pune reitatea (Dingheit);</p>', '<p>3) această înstrăinare nu are numai o semnificaţie <i>negativă</i>, ci şi una <i>pozitivă;</i></p>', '<p>4) ea are această semnificaţie pozitivă nu numai <i>pentru noi</i>, sau în sine, ci şi <i>pentru sine însăşi;</i></p>', '<p>5) <i>pentru conştiinţa de sine</i>, negarea obiectului, sau suprimarea de sine a acestuia, capătă o semnificaţie <i>pozitivă</i> prin faptul (sau, cu alte cuvinte, ea <i>recunoaşte</i> această nimicnicie a obiectului prin faptul) că ea însăşi este aceea care se înstrăinează pe sine, căci în această înstrăinare ea se pune <i>pe sine</i> ca obiect, sau, în virtutea unităţii de nedespărţit <i>a fiinţei pentru sine</i>, ea pune obiectul ca fiind ea însăşi;</p>', '<p>6) pe de altă parte, aici se află totodată inclus şi un alt moment, şi anume acela că conştiinţa de sine a şi suprimat în aceeaşi măsură această înstrăinare şi această obiectivitate şi le-a reluat înapoi în sine, deci în această alteritate (Anderssein) <i>a ei</i>, <i>ca atare</i>, ea este <i>la sine;</i></p>', '<p>7) aceasta este mişcarea <i>conştiinţei</i>, şi în această mişcare conştiinţa este, de aceea, totalitatea momentelor ei;</p>', '<p>8) conştiinţa trebuie, de asemenea, să se comporte faţă de obiect potrivit totalităţii determinărilor ei şi să-l sesizeze din punctul de vedere al fiecăreia dintre aceste determinări. Această totalitate a determinărilor ei face din obiect o <i>esenţă spirituală în sine</i>, şi pentru conştiinţă el va deveni într-adevăr o asemenea esenţă prin considerarea fiecăreia dintre aceste determinări ca fiind a Sinelui, adică tocmai prin acest raport <i>spiritual</i> faţă de ele, despre care am vorbit mai sus. <a href="javascript:void(0);" id="n51">[51]</a></p>', '<p><i>Notă la punctul 1.</i> — Faptul că obiectul ca atare se prezintă conştiinţei ca ceva evanescent este tocmai <i>reîntoarcerea obiectului în Sine</i>, de care am vorbit.</p>', '<p><i>Notă la punctul 2.</i> — <i>Înstrăinarea conştiinţei de sine</i> pune <i>reitatea</i>. Întrucât aici omul este echivalent cu conştiinţa de sine, înseamnă că esenţa lui obiectuală, înstrăinată, sau <i>reitatea</i> (adică ceea <i>ce</i> este <i>pentru el obiect</i>, iar obiect cu adevărat este pentru el numai ceea ce este pentru el obiect esenţial, prin urmare ceea ce este esenţa lui <i>obiectuală</i>. Dar cum nu <i>omul real</i> ca atare este luat drept subiect, şi, prin urmare, nici <i>natura</i> — căci omul este <i>natura umană</i> —, ci numai abstracţia omului, conştiinţa de sine, înseamnă că obiectualitatea nu poate fi altceva decât conştiinţa de sine înstrăinată) este totuna cu <i>conştiinţa de sine înstrăinată</i>, iar <i>reitatea</i> este pusă prin această înstrăinare. Faptul că o făptură vie, naturală, înzestrată cu forţe esenţiale obiectuale, adică materiale, posedă îşi <i>obiecte naturale reale</i> ale esenţei sale, ca şi faptul că autoînstrăinarea sa înseamnă punerea unei lumi <i>reale</i>, însă sub forma <i>exteriorităţii</i> şi, prin urmare, a unei lumi obiectuale, care nu aparţine esenţei lui şi nu este în puterea lui, este cât se poate de firesc. Nu este în asta nimic de neînţeles sau enigmatic. Dimpotrivă, tocmai contrariul ar fi ceva enigmatic. Dar tot atât de clar este că <i>conştiinţa de sine</i>, prin înstrăinarea ei poate să pună doar <i>reitatea</i>, adică tot un lucru abstract, un lucru de domeniul abstracţiei, şi nu un lucru <i>real</i>. Este, totodată, clar că reitatea nu constituie, în acest caz, ceva <i>independent</i>, <i>esenţial</i> în raport cu conştiinţa de sine, ci e o simplă creaţie, ceva <i>pus</i> de ea, iar ceea ce este pus, în loc să se confirme pe sine însuşi, este doar o confirmare a actului punerii, care îşi fixează pentru o clipă energia ei sub forma produsului, acordându-i <i>în aparenţă</i> — dar, iarăşi, numai pentru o clipă — rolul unui obiect real, de sine stătător.</p>', '<p>Atunci când <i>omul</i> real, corporal, care stă pe solidul glob pământesc, aspirând şi expirând toate forţele naturii, pune, prin înstrăinarea sa, <i>forţele sale esenţiale</i> reale, obiectuale ca obiecte străine, nu <i>actul punerii</i> este subiectul acestui proces, ci subiectivitatea forţelor esenţiale <i>obiectuale</i>, a căror acţiune trebuie, în consecinţă, să fie şi ea <i>obiectuală</i>. O fiinţă obiectuală acţionează obiectual, şi ea nu ar acţiona obiectual dacă obiectualul nu ar ţine de însăşi esenţa ei. Ea tocmai de aceea creează, sau pune <i>obiecte</i>, pentru că şi ea este pusă de obiecte, pentru că ea este din capul locului <i>natură</i>. Prin urmare, lucrurile nu se petrec ca şi cum în actul punerii ea părăseşte „activitatea sa pură“ pentru <i>a crea obiectul</i>, ci în aşa fel că produsul său <i>obiectual</i> nu face decât să confirme activitatea sa <i>obiectuală</i>, activitatea sa ca activitate a unei fiinţe <i>obiectuale</i>, naturale.</p>', '<p>Vedem aici că naturalismul consecvent sau umanismul se deosebeşte atât de idealism, cât şi de materialism, şi este totodată adevărul amândurora care le reuneşte pe amândouă. Şi vedem, de asemenea, că numai naturalismul este în stare să înţeleagă actul istoriei universale.</p>', '<p><a id="cit23"></a><i>Omul</i> este în mod nemijlocit o <i>fiinţă naturală</i>. Ca fiinţă naturală, şi mai cu seamă ca fiinţă naturală vie, el este, pe de o parte, înzestrat cu <i>forţe naturale</i>, cu <i>forţe vitale</i>, este o fiinţă naturală <i>activă;</i> aceste forţe există în el ca predispoziţii şi aptitudini, ca <i>porniri;</i> pe de altă parte, ca fiinţă naturală, corporală, sensibilă, obiectuală, omul, ca şi animalele şi plantele, este o fiinţă <i>care suferă</i>, o fiinţă condiţionată şi limitată, cu alte cuvinte <i>obiectele</i> pornirilor sale există în afara lui ca <i>obiecte</i> independente de el, dar aceste obiecte sunt <i>obiecte</i> ale <i>trebuinţelor</i> sale; <i>obiecte</i> indispensabile, esenţiale pentru manifestarea şi afirmarea forţelor lui esenţiale. Faptul că omul este o fiinţă <i>corporală</i>, înzestrată cu forţe naturale, o fiinţă vie, reală, sensibilă, obiectuală, înseamnă că el are ca obiect al fiinţei sale, al manifestărilor sale vitale <i>obiecte reale</i>, <i>sensibile</i>, cu alte cuvinte că el poate să-şi <i>manifeste</i> viaţa numai pe obiecte reale, sensibile. A fi obiectual, natural, sensibil, a-şi avea obiectul, natura, simţul în afara sa, sau a fi la rândul său obiectul, natura, simţul altuia este unul şi acelaşi lucru. <i>Foamea</i> este o <i>nevoie</i> firească, naturală; de aceea pentru satisfacerea şi potolirea ei, ea are nevoie de o <i>natură</i> în afara ei, de un <i>obiect</i> în afara ei. Foamea este nevoia obiectivă a unui corp îndreptat spre un <i>obiect</i> existent în afara sa şi indispensabil pentru împlinirea sa şi pentru manifestarea esenţei sale. Soarele este <i>obiectul</i> plantei, un obiect indispensabil pentru ea, pentru afirmarea vieţii ei, după cum planta este obiectul soarelui ca <i>manifestare</i> a forţei sale dătătoare de viaţă, a forţei sale esenţiale <i>obiectuale</i>.</p>', '<p>O fiinţă care nu îşi are natura în afara sa nu este o fiinţă <i>naturală</i>, nu participă la viaţa naturii. O fiinţă care nu are un obiect în afara sa nu este o fiinţă obiectuală. O fiinţă care nu este ea însăşi obiect pentru o altă fiinţă nu are nici ea drept <i>obiect</i> vreo altă fiinţă, cu alte cuvinte nu intră în nici o relaţie obiectuală, fiinţarea ei nu este ceva obiectual.</p>', '<p>O fiinţă non-obiectuală este o <i>non-fiinţă</i>, <i>o fiinţă care nu poate exista [Unwesen]</i>.</p>', '<p>Să presupunem o fiinţă care nu este obiect şi nici nu are vreun obiect. O asemenea fiinţă ar fi, în primul rând, <i>singura</i> fiinţă existentă, în afara ei nu ar exista nici o altă fiinţă; ea ar exista singuratică, singură. Căci, din moment ce există obiecte în afara mea, din moment ce eu nu sunt <i>singur</i>, eu sunt <i>un altul</i>, <i>o altă realitate</i> decât obiectul din afara mea. Pentru acest alt obiect eu sunt, aşadar, <i>o altă realitate</i> decât el, adică sunt obiectul <i>lui</i>. O fiinţă care nu este obiectul unei alte fiinţe presupune deci că nu există <i>nici</i> o fiinţă obiectuală. Din moment ce eu am un obiect, acesta mă are pe mine ca obiect. Dar o fiinţă <i>non-obiectuală</i> este o fiinţă nereală, nonsensibilă, o fiinţă existentă numai în gândire, adică o fiinţă imaginară, un produs al abstracţiei. A fi <i>sensibil</i>, adică a fi real, înseamnă a fi obiect al simţurilor, a fi un obiect <i>sensibil</i> şi, deci, a avea în afara sa obiecte sensibile, obiecte ale sensibilităţii sale. A fi sensibil înseamnă <i>a suferi</i>.</p>', '<p>Omul, ca fiinţă obiectuală, sensibilă, este deci o fiinţă <i>care suferă;</i> şi pentru că el simte aceasta, este o fiinţă <i>pasională</i>. Pasiunea este forţa esenţială a omului care se îndreaptă, cu toată energia, spre obiectul său.</p>', '<p>Dar omul nu este numai o fiinţă naturală; ei este o fiinţă naturală <i>omenească</i>. Cu alte cuvinte, este o fiinţă care există pentru sine, deci o <i>fiinţă generică [Gattungswesen]</i>. El trebuie să se afirme şi să se confirme ca fiinţă generică atât în existenţa sa, cât şi în cunoştinţa sa. Prin urmare, după cum obiectele <i>omului</i> nu sunt obiecte ale naturii aşa cum i se prezintă ele nemijlocit, în natură, tot astfel şi <i>simţul omenesc</i>, aşa cum <i>este</i> el nemijlocit, în obiectivitatea sa nemijlocită, nu este sensibilitate <i>omenească</i>, obiectivitate omenească. Natura, nici în sensul obiectiv şi nici în cel subiectiv nu-i este dată nemijlocit fiinţei <i>omeneşti</i> într-un mod adecvat. Şi după cum tot ce este natural trebuie <i>să se nască</i>, tot aşa şi <i>omul</i> îşi are actul naşterii sale, <i>istoria</i>, care însă este ceva cunoscut pentru el şi, din această cauză, este o naştere care se suprimă pe sine în mod conştient ca naştere. Istoria este adevărata istorie naturală a omului. (Asupra acestui lucru trebuie să mai revin.)</p>', '<p>În al treilea rând, întrucât această punere a reităiţii este ea însăşi o simplă aparenţă, un act care contrazice esenţa activităţii pure, ea trebuie să fie din nou suprimată, iar reitatea trebuie negată.</p>', '<p><i>Cu privire la punctele 3, 4, 5, 6.</i> — 3) Această înstrăinare a conştiinţei nu are numai o semnificaţie <i>negativă</i>, ci şi una <i>pozitivă</i> şi 4) ea are această semnificaţie pozitivă nu numai <i>pentru noi</i>, adică în sine, ci şi pentru sine, pentru conştiinţa însăşi. 5) <i>Pentru conştiinţă</i>, negarea obiectului, adică suprimarea obiectului de către sine însuşi, are o semnificaţie <i>pozitivă</i> prin faptul (sau, altfel spus, conştiinţa <i>cunoaşte</i> nimicnicia obiectului prin faptul) că se înstrăinează pe <i>ea însăşi</i>, căci în această înstrăinare ea se <i>cunoaşte</i> pe sine ca obiect sau, în virtutea unităţii de nedespărţit a <i>fiinţării pentru sine</i>, ea cunoaşte obiectul ca fiind ea însăşi. 6) Pe de altă parte, aici se află cuprins şi un alt moment, şi anume acela că conştiinţa a şi suprimat, în aceeaşi măsură, această înstrăinare şi obiectivitate şi le-a reluat înapoi în sine, şi prin urmare în această <i>alteritate</i> a ei <i>ca atare</i> ea este <i>la sine</i>.</p>', '<p>Am văzut, din cele de mai sus, că însuşirea esenţei obiectuale înstrăinate sau suprimarea obiectivităţii date sub determinarea <i>înstrăinării</i> — care evoluează în mod necesar de la o înstrăinare indiferentă la una efectiv ostilă — are pentru Hegel şi semnificaţia — sau are chiar în primul rând semnificaţia — că suprimă <i>obiectivitatea</i>, căci nu caracterul <i>determinat</i> al obiectului, ci însuşi caracterul său <i>obiectual</i> constituie pentru conştiinţa de sine aspectul supărător al înstrăinării. De aceea, obiectul este ceva negativ, ceva ce se suprimă pe sine, o <i>nimicnicie</i>. Această nimicnicie a obiectului are pentru conştiinţă nu numai o semnificaţie negativă, ci şi una <i>pozitivă</i>, fiindcă <i>nimicnicia</i> obiectului este tocmai <i>autoafirmarea</i> non-obiectivităţii, a abstracţiei, a conştiinţei însăşi. Pentru <i>conştiinţa însăşi</i> nimicnicia obiectului are o semnificaţie pozitivă, întrucât ea <i>cunoaşte</i> în această nimicnicie, în esenţa obiectuală, propria ei <i>autoînstrăinare</i>, ştie că această nimicnicie există numai prin autoînstrăinarea ei...</p>', '<p>Modul în care există conştiinţa şi în care există ceva pentru ea este <i>cunoaşterea</i>. Cunoaşterea este singurul ei act. Prin urmare, ceva începe să existe pentru conştiinţă în măsura în care ea <i>cunoaşte</i> acest <i>ceva</i>. Cunoaşterea este singurul raport al conştiinţei cu obiectul. Dar conştiinţa cunoaşte nimicnicia obiectului, adică ştie că obiectul nu este ceva diferit de ea, nefiinţa obiectului pentru ea, întrucât ştie că obiectul este propria ei <i>autoînstrăinare</i>, cu alte cuvinte conştiinţa se cunoaşte pe sine — cunoaşterea ca obiect — prin aceea că obiectul este numai <i>aparenţa</i> unui obiect, este o mistificare, iar prin esenţa sa el nu este altceva decât cunoaşterea însăşi, care se opune ei însăşi şi care prin aceasta şi-a opus un <i>nimic</i>, ceva care nu are nici o obiectivitate în afara conştiinţei; cu alte cuvinte, conştiinţa ştie că, atunci când se raportează la un obiect, ea este doar în <i>afară</i> de sine, se înstrăinează de sine, că <i>ea însăşi</i> este cea care <i>îşi apare</i> ca obiect, sau că ceea ce îi apare ca obiect nu este decât ea însăşi.</p>', '<p>Pe de altă parte, după cum spune Hegel, aici se află totodată şi un alt moment — anume că conştiinţa a suprimat în aceeaşi măsură această autoînstrăinare şi această obiectivitate şi le-a luat înapoi în sine, şi, prin urmare, în aceasta <i>alteritate a ei</i>, ca atare, ea este <i>la sine</i>.</p>', '<p>În această expunere avem adunate la un loc toate iluziile speculaţiei.</p>', '<p><i>În primul rând:</i> conştiinţa, conştiinţa de sine, <i>în această alteritate a ei, ca atare, este la sine</i>. De aceea ea, sau — dacă facem abstracţie aici de abstracţia hegeliană şi în locul conştiinţei de sine punem conştiinţa de sine a omului — de aceea el, în această <i>alteritate ca atare</i>, se află <i>la sine</i>. Asta înseamnă, în primul rând, că conştiinţa, adică cunoaşterea ca cunoaştere, gândirea ca gândire, se pretinde a fi, în mod nemijlocit, propriul său <i>altul</i>, sensibilul, realitatea, viaţa — gândirea care se depăşeşte pe sine în gândire (Feuerbach). <a href="javascript:void(0);" id="n52">[52]</a> Acest aspect este conţinut aici în măsura în care conştiinţa, privită ca simplă conştiinţă, vede o piedică supărătoare nu în obiectivitatea înstrăinată, ci în <i>obiectivitatea ca atare</i>.</p>', '<p><i>În al doilea rând</i>, asta înseamnă că omul conştient de sine, în măsura în care el a recunoscut că lumea spirituală — sau fiinţarea generală spirituală a lumii sale — este doar o autoînstrăinare şi a suprimat-o ca atare, o reafirmă totuşi în forma ei înstrăinată, o prezintă drept adevărata sa fiinţare, o restabileşte, pretinde că <i>în aceasta alteritate a sa, ca atare</i>, ea se află <i>la sine</i>. Şi în felul acesta, după ce, bunăoară, a suprimat religia, după ce a recunoscut-o drept un produs al autoînstrăinării, el se consideră totuşi afirmat în <i>religia ca religie</i>. Aici <i>se află</i> rădăcina tăişului pozitivism al lui Hegel, sau a criticismului său doar <i>aparent</i>, — ceea ce Feuerbach denumeşte afirmare, negare şi restabilire a religiei sau a teologiei, dar care trebuie conceput într-un sens mai general. Aşadar, raţiunea se află la sine în naţionalitate ca iraţionalitate. Omul care şi-a dat seama că în domeniul dreptului, politicii etc. duce o viaţă înstrăinată îşi duce, în această viaţă înstrăinată ca atare, viaţa sa cu adevărat omenească. Reiese astfel că adevărata <i>cunoaştere</i> şi adevărata <i>viaţă</i> este autoafirmarea, autoconfirmarea <i>în contradicţie</i> cu sine însăşi cât şi cu cunoaşterea şi cu esenţa obiectului.</p>', '<p>Aşadar, acum nu mai poate fi vorba de o simplă acomodare a lui Hegel cu religia, statul etc., întrucât această minciună este însăşi minciuna principiului său.</p>', '<p>Dacă eu <i>ştiu</i> că religia este conştiinţa de sine <i>înstrăinată</i> a omului, înseamnă că ştiu că în ea, ca religie, se afirmă nu conştiinţa mea de sine, ci conştiinţa mea de sine înstrăinată. Ştiu, deci, că conştiinţa mea de sine, aparţinându-şi sieşi, esenţei sale, se afirmă nu în <i>religie</i>, ci, dimpotrivă, în religia <i>nimicită, suprimată</i>.</p>', '<p>De aceea, la Hegel negarea negaţiei nu este afirmarea adevăratei esenţe prin negarea esenţei aparente, ci afirmarea esenţei aparente, adică a esenţei înstrăinate de sine, în însăşi negarea ei, adică negarea acestei esenţe aparente ca esenţă obiectuală, care sălăşluieşte în afara omului şi e independentă de el, şi transformarea ei în subiect.</p>', '<p>De aceea un rol aparte are la el <i>suprimarea, depăşirea</i>, în care sunt reunite negarea şi conservarea, afirmarea.</p>', '<p>Aşa, de exemplu, în filozofia dreptului a lui Hegel <i>dreptul privat</i> suprimat este egal cu <i>morala</i>, morala suprimată este egală cu <i>familia</i>, familia suprimată este egală cu <i>societatea civilă</i>, societatea civilă suprimată este egală cu <i>statul</i>, statul suprimat este egal cu <i>istoria universală</i>. Pe planul <i>realităţii</i>, dreptul privat, morala, familia, societatea civilă, statul ş.a.m.d. continuă să existe ca înainte, numai că ele au devenit <i>momente</i>, moduri de existenţă şi de fiinţare a omului, care luate izolat nu au valabilitate, care se anulează şi se generează una pe alta etc. <i>Momente ale mişcării</i>.</p>', '<p>În existenţa lor reală, această esenţă a lor <i>mobilă</i> rămâne ascunsă. Ea se dezvăluie, se revelează numai în gândire, în filozofie, şi din această cauză adevărata mea fiinţare religioasă este fiinţarea mea în <i>filozofia religiei</i>, adevărata mea fiinţare politică, este fiinţarea mea în <i>filozofia dreptului</i>, adevărata mea fiinţare naturală este fiinţarea mea în <i>filozofia naturii</i>, adevărata mea fiinţare artistică este fiinţarea mea în <i>filozofia artei</i>, adevărata mea fiinţare <i>omenească</i> este fiinţarea mea în <i>filozofie</i>. Tot astfel adevărata existenţă a religiei, statului, naturii, artei este <i>filozofia</i> religiei, <i>filozofia</i> statului, <i>filozofia</i> naturii, <i>filozofia</i> artei. Dar dacă pentru mine adevărata fiinţare a religiei este numai filozofia religiei ş.a.m.d., atunci eu sunt cu adevărat religios numai ca <i>filozof al religiei</i> şi prin aceasta eu neg <i>adevărata</i> religiozitate şi omul într-adevăr <i>religios</i>. Dar, totodată, eu le şi <i>afirm</i>, în parte în cadrul propriei mele fiinţări sau în cadrul fiinţării străine pe care le-o opun (căci aceasta este doar expresia lor <i>filozofică)</i>, în parte în chiar propria lor formă originară, căci ele nu sunt pentru mine decât un mod de a fi altul <i>aparent</i>, nişte alegorii, nişte forme care ascund sub un înveliş senzorial adevărata lor fiinţare, adică fiinţarea mea <i>filozofică</i>.</p>', '<p>Tot aşa calitatea suprimată este egală cu <i>cantitatea</i>, cantitatea suprimată este egală cu <i>măsura</i>, măsura suprimată este egală cu <i>esenţa</i>, esenţa suprimată este egală cu <i>fenomenul</i>, fenomenul suprimat este egal cu <i>realitatea</i>, realitatea suprimată este egală cu <i>conceptul</i>, conceptul suprimat este egal cu <i>obiectivitatea</i>, obiectivitatea suprimată este egală cu <i>ideea absolută</i>, ideea absolută suprimată este egală cu <i>natura</i>, natura suprimată este egală cu spiritul <i>subiectiv</i>, spiritul subiectiv suprimat este egal cu spiritul obiectiv, <i>moral</i>, spiritul moral suprimat este egal cu <i>arta</i>, arta suprimată este egală cu <i>religia</i>, religia suprimată este egală cu <i>cunoaşterea absolută</i>.</p>', '<p>Pe de o parte, această suprimare este o suprimare a unei esenţe doar gândite, aşadar proprietatea privată <i>gândită</i> este suprimată în <i>ideea</i> moralei. Şi pentru că gândirea îşi închipuie că este în mod nemijlocit propriul său altul, şi anume <i>realitatea sensibilă</i>, şi pentru că, prin urmare, ea consideră că acţiunea sa este şi o acţiune <i>sensibilă reală</i>, această suprimare în gând, care lasă neatins obiectul său în realitate, crede că l-a depăşit în mod efectiv; pe de altă parte, întrucât acest obiect a devenit acum pentru gândire un moment al ei, gândirea îl consideră şi în realitatea lui ca o autoconfirmare a ei, a conştiinţei de sine, a abstracţiei.</p>', '<p>Din această cauză, pe de o parte, fiinţarea pe care Hegel o <i>suprimă</i> şi o conservă totodată în filozofie nu este religia <i>reală</i>, statul <i>real</i>, natura <i>reală</i>, ci religia în forma în care a devenit ea însăşi obiect al cunoaşterii, adică <i>dogmatica;</i> acelaşi lucru se poate spune şi despre <i>jurisprudenţa</i>, despre <i>ştiinţa despre stat</i>, despre <i>ştiinţele naturii</i>. În felul acesta Hegel, pe de o parte, se află în opoziţie cu esenţa <i>reală</i>, cât şi cu <i>ştiinţa</i> nemijlocită, nefilozofică despre această esenţă, cu alte cuvinte, cu <i>conceptele</i> nefilozofice ale acestei esenţe. De aceea Hegel contrazice concepţiile lor <a href="javascript:void(0);" id="n53">[53]</a> curente.</p>', '<p>Pe de altă parte însă, omul religios etc. poate să-şi găsească în Hegel ultima confirmare.</p>', '<p>Acum trebuie să sesizăm — în limitele determinării înstrăinării — momentele <i>pozitive</i> ale dialecticii hegeliene.</p>', '<p>a) <i>Suprimarea</i> ca mişcare obiectuală, ca mişcare <i>ce reia în sine</i> înstrăinarea. — Aceasta este, exprimată în limitele înstrăinării, ideea <i>însuşirii</i> esenţei obiectuale prin suprimarea înstrăinării ei, este intuirea înstrăinată a <i>obiectivării reale</i> a omului, a însuşirii reale de către el a esenţei sale obiectuale, prin nimicirea determinării <i>înstrăinate</i> a lumii obiectuale, prin suprimarea ei în fiinţarea sa înstrăinată, aşa cum ateismul, ca suprimare a lui dumnezeu, înseamnă statornicirea umanismului teoretic, iar comunismul, ca suprimare a proprietăţii private, înseamnă revendicarea adevăratei vieţi omeneşti ca proprietate inalienabilă a omului, înseamnă instaurarea umanismului practic; cu alte cuvinte, ateismul este umanismul mijlocit cu sine prin suprimarea religiei, iar comunismul este umanismul mijlocit cu sine prin suprimarea proprietăţii private. Abia prin suprimarea acestei mijlociri — care este însă o premisă necesară — apare umanismul <i>pozitiv</i>, umanismul care porneşte în mod pozitiv de la sine însuşi.</p>', '<p>Dar ateismul şi comunismul nu reprezintă deloc o evadare, o abstracţie, ele nu înseamnă pierderea lumii obiectuale create de om, a forţelor sale esenţiale care au căpătat o formă obiectuală, nu înseamnă sărăcia care se reîntoarce la o simplicitate nefirească, primitivă. Ele înseamnă, dimpotrivă, pentru prima oară adevărata statornicire, adevărata realizare pentru om a esenţei sale, a esenţei sale ca ceva real.</p>', '<p>Aşadar, Hegel, care concepe — deşi, iarăşi, numai într-o formă\r\nînstrăinată — sensul <i>pozitiv</i> al negaţiei raportate la sine însăşi, concepe totodată şi autoînstrăinarea omului, înstrăinarea esenţei lui, dezobiectivarea şi privarea de realizare a omului ca dobândire de sine, ca transformare a esenţei umane, ca obiectivare, ca realizare. Pe scurt, el concepe — în limitele abstracţiei — munca drept actul prin care omul <i>se creează pe sine însuşi</i>, iar relaţia omului cu sine ca relaţie cu o esenţă străină şi manifestarea lui ca manifestare a unei esenţe străine el le concepe ca procesul prin care se statorniceşte <i>conştiinţa generică</i> şi <i>viaţa generică</i>.</p>', '<p>b) Dar la Hegel — independent de răsturnarea de care am vorbit sau, mai bine zis, tocmai ca o consecinţă a ei — acest act apare, în primul rând, ca un act <i>pur formal</i>, pentru că e abstract, pentru că esenţa umană însăşi este recunoscută numai ca <i>esenţă abstractă gânditoare</i>, ca conştiinţă de sine, şi,</p>', '<p><i>În al doilea rând</i>, din cauză că acest punct de vedere este <i>formal</i> şi <i>abstract</i>, suprimarea înstrăinării devine o confirmare a înstrăinării sau, cu alte cuvinte, pentru Hegel această mişcare a <i>autocreării, a autoobiectivării ca pierdere de sine şi înstrăinare de sine</i>, este <i>manifestarea absolută</i> — şi, de aceea, ultima — a <i>vieţii omeneşti</i>, care se are ca scop pe sine, este împăcată cu sine şi ajunge la esenţa sa.</p>', '<p>Această mişcare, în forma ei abstractă, ca dialectică, este deci pentru Hegel <i>viaţa cu adevărat omenească;</i> şi pentru că este totuşi o abstracţie, o înstrăinare a vieţii omeneşti, ea apare ca un <i>proces divin</i>, dar ca un proces divin al omului, un proces pe care îl săvârşeşte esenţa lui abstractă, pură, absolută, distinctă de el însuşi.</p>', '<p><i>În al treilea rând</i>, acest proces trebuie să aibă un purtător, un subiect, dar subiectul apare numai ca rezultat; de aceea acest rezultat, subiectul care se cunoaşte pe sine ca conştiinţă de sine absolută este <i>dumnezeu, spiritul absolut, ideea care se cunoaşte pe sine şi se realizează pe sine</i>. Omul real şi natura reală devin simple predicate, simboluri ale acestui om ascuns, nereal şi ale acestei naturi nereale. De aceea subiectul şi predicatul se află, unul faţă de celălalt, într-o relaţie complet răsturnată: este <i>subiectul-obiect mistic</i> sau <i>o subiectivitate care se revarsă dincolo de obiect, subiectul absolut</i> ca <i>un proces</i>, ca <i>subiect</i> care <i>se înstrăinează</i> de sine şi se reîntoarce în sine din această înstrăinare şi o reia totuşi în sine, şi subiectul ca acest proces; este învârtirea pură, <i>neîncetată</i> în sine însuşi.</p>', '<p><i>În primul rând</i>, avem de-a face aici cu o concepţie <i>formală</i> şi <i>abstractă</i> despre actul autocreării şi autoobiectivării omului.</p>', '<p>Întrucât Hegel identifică omul cu conştiinţa de sine, obiectul înstrăinat al omului, realitatea lui esenţială înstrăinată nu este altceva decât <i>conştiinţa</i> înstrăinării, decât ideea înstrăinării, expresia ei <i>abstractă</i> şi, deci, lipsită de conţinut şi nereală, <i>negaţia</i>. De aceea, suprimarea înstrăinării nu este nici ea altceva decât o suprimare abstractă, goală, a acestei abstracţii lipsite de conţinut; este <i>negarea negaţiei</i>. Activitatea bogată, vie, sensibilă, concretă a autoobiectivării devine, în consecinţă, ca o simplă abstracţie a acestei activităţi, o <i>negativitate absolută</i>, o abstracţie care, la rândul ei, este fixată ca atare şi concepută ca o activitate de sine stătătoare, ca o activitate pură. Întrucât această aşa-zisă negativitate nu este altceva decât forma <i>abstractă</i>, <i>lipsită de conţinut</i>, a acestui act real, viu, conţinutul ei nu poate fi nici el decât un conţinut pur <i>formal</i>, obţinut prin abstragere de la orice conţinut. Ceea ce se obţine sunt, aşadar, <i>formele</i> generale, abstracte ale <i>abstracţiei</i>, proprii oricărui conţinut şi, de aceea, şi indiferente faţă de orice conţinut şi tocmai de aceea valabile pentru oricare conţinut, formele gândirii, categoriile logice, rupte de spiritul <i>real</i> şi de natura <i>reală</i>. (Ceva mai încolo vom analiza conţinutul <i>logic</i> al negativităţii\r\nabsolute.)</p>', '<p>Ceea ce a realizat Hegel aici pozitiv în logica sa speculativă constă în faptul că <i>conceptele determinate</i>, <i>formele fixe</i> generale <i>ale gândirii</i>, ca independente de natură şi de spirit, sunt un rezultat necesar al înstrăinării generale a esenţei umane şi, implicit, a gândirii omeneşti, precum şi în faptul că Hegel, în consecinţă, le-a înfăţişat şi le-a cuprins laolaltă ca momente ale procesului abstracţiei. De exemplu, fiinţarea <i>suprimată</i> este esenţă, esenţa suprimată este concept, conceptul suprimat... este idee absolută. Dar ce este ideea absolută? Ea, la rândul său, se suprimă pe sine, dacă nu vrea să parcurgă de la capăt întregul proces de abstracţie şi să se mulţumească a fi o totalitate de abstracţii sau abstracţia care se sesizează pe sine. Dar abstracţia care se sesizează pe sine ca abstracţie ştie despre sine că nu este nimic; ea trebuie să renunţe la sine, la abstracţie, şi astfel ajunge la o esenţă care este tocmai contrariul ei, la <i>natură</i>. Întreaga logică, aşadar, nu face decât să demonstreze că gândirea abstractă în sine nu este nimic, că ideea absolută în sine nu este nimic, că numai <i>natura</i> este ceva.</p>', '<p>Ideea absolută, ideea <i>abstractă</i>, care <i>„considerată</i> în unitatea ei cu sine este <i>intuiţie“</i> (Hegel, „Enciclopedia“, ed. a III-a, p. 222), care „în adevărul absolut al ei însăşi <i>se decide</i> să libereze <i>din sine</i> momentul particularităţii sale, adică al primei determinări şi al alterităţii, <i>ideea nemijlocită</i>, ca reflex al ei, <i>lăsându-se să iasă</i> în mod liber <i>din sine ca natură“</i> (ibid.), toată această idee care se comportă aşa de ciudat şi de extravagant şi care a pricinuit atâtea dureri de cap hegelienilor nu este nimic altceva decât <i>abstracţia</i> — adică gânditorul abstract —, care, devenită mai înţeleaptă prin experienţă şi clarificându-şi adevărata sa esenţă, se hotărăşte, în anumite condiţii — false şi încă tot abstracte — <i>să renunţe la sine</i> şi să pună în locul fiinţării sale la sine, al nefiinţei sale, al generalităţii şi nedeterminării sale, alteritatea sa, particularul, determinatul; — se hotărăşte să elibereze <i>din sine natura</i>, pe care o ascunde în sine doar ca abstracţie, ca lucru mintal, cu alte cuvinte se hotărăşte să abandoneze abstracţia şi să privească în sfârşit natura <i>liberă</i> de ea. Ideea abstractă, care devine nemijlocit <i>intuiţie</i>, nu este altceva decât gândirea abstractă care renunţă la sine însăşi şi se hotărăşte să devină <i>intuiţie</i>. Toată această trecere de la logică la filozofia naturii nu este altceva decât trecerea — pe care gânditorul abstract o realizează aşa de greu şi pe care, de aceea, o descrie aşa de extravagant — de la <i>abstracţie</i> la <i>intuiţie</i>. Sentimentul <i>mistic</i> care-l alungă pe filozof din domeniul gândirii abstracte în acela al intuiţiei este <i>plictiseala</i>, dorul după un conţinut.</p>', '<p>(Omul înstrăinat de sine însuşi este şi un gânditor înstrăinat de propria sa <i>esenţă</i>, adică de esenţa sa naturală şi omenească. De aceea gândurile sale sunt nişte spirite încremenite, care sălăşluiesc în afara naturii şi a omului. Hegel a închis laolaltă în „Logica“ sa toate aceste spirite, considerând pe fiecare dintre ele o dată ca negaţie, adică ca <i>înstrăinare</i> a gândirii <i>omeneşti</i>, iar apoi ca negare a negaţiei, adică ca suprimare a acestei înstrăinări, ca expresie <i>autentică</i> a gândirii omeneşti; dar întrucât se săvârşeşte tot în cadrul înstrăinării, această negare a negaţiei reprezintă, în parte, restabilirea acestor spirite încremenite în înstrăinarea lor, iar în parte oprirea la actul ultim, raportarea la sine în înstrăinare, ca adevărata fiinţare a acestor spirite încremenite; <a href="javascript:void(0);" id="n54">[54]</a> în parte însă, în măsura în care această abstracţie se sesizează pe sine şi se simte prea plictisită de sine însăşi, abandonarea gândirii abstracte care se mişcă numai în gândire, care n-are nici ochi, nici dinţi, nici urechi, nici nimic, apare la Hegel sub forma hotărârii de a recunoaşte ca esenţă <i>natura</i> şi de a trece la intuiţie.)</p>', '<p>Dar şi <i>natura</i>, considerată abstract, pentru sine, fixată în separarea ei faţă de om, este pentru om <i>nimic</i>. Că gânditorul abstract care s-a hotărât să treacă la intuiţie contemplă natura în mod abstract, se înţelege de la sine. Aşa cum înainte natura stătea închisă de gânditor în forma — concepută de el, dar, ascunsă pentru el, şi enigmatică — a unei idei absolute, a unui obiect mintal, tot aşa şi acum, când a eliberat-o din sine, el, de fapt, a eliberat din sine numai această <i>natură abstractă</i>, numai abstracţia pură a naturii, — dar de data asta cu semnificaţia unui alt mod de a fi al gândirii, a unei naturi reale, intuite, distincte de gândirea abstractă. Sau — ca să vorbim în limbaj omenesc —, contemplând natura, gânditorul abstract îşi dă seama că esenţele pe care el, în dialectica divină, credea că le creează din nimic, din pură abstracţie, ca produse pure ale muncii unei gândiri care se răsuceşte în sine însăşi şi nu priveşte nicăieri realitatea din afară, nu sunt altceva decât <i>abstracţii ale determinărilor naturii</i>. De aceea, pentru el, întreaga natură nu face decât să repete, într-o formă sensibilă, exterioară, abstracţiile logice. El <i>analizează</i> din nou natura, precum şi aceste abstracţii. În felul acesta intuirea naturii este, la gânditorul abstract, un simplu act de confirmare a modului cum a făcut el înainte abstracţie de intuirea naturii, este doar repetarea, de data asta în mod conştient, a procesului prin care şi-a creat el abstracţiile. Aşa, de pildă, timpul = negativitatea care se raportează la sine (op. cit., p. 238). Devenirii suprimate, ca fiinţare în fapt, îi corespunde pe planul formelor naturii mişcarea suprimată, ca materie. Lumina este forma <i>naturală a reflexiunii în sine</i>. Corpul ca <i>lună</i> şi <i>cometă</i> este forma naturală a <i>opoziţiei</i> care, potrivit „Logicii“, este, pe de o parte, <i>pozitivul care se sprijină pe sine însuşi</i> şi, pe de altă parte, <i>negativul</i> care se sprijină pe sine însuşi. Pământul este forma <i>naturală a temeiului</i> logic, ca unitate negativă a opoziţiilor etc.</p>', '<p><i>Natura ca natură</i>, adică în măsura în care ea se deosebeşte încă senzorial de acel sens tainic, ascuns în ea, natura separată, distinctă de aceste abstracţii, este <i>nimic</i>, <i>un nimic care se dovedeşte a fi nimic</i>. Ea este <i>lipsită de sens</i> sau are numai sensul unei exteriorităţi, care trebuie să fie suprimată.</p>', '<blockquote>„În punctul de vedere al <i>teologiei</i> finite este cuprinsă presupunerea justă că natura nu cuprinde scopul absolut în ea însăşi“ (p. 225).</blockquote>', '<p>Scopul naturii constă în confirmarea abstracţiei.</p>', '<blockquote>„Natura s-a dovedit a fi ideea sub <i>forma alterităţii</i> sale. Deoarece în felul acesta <i>ideea</i> apare sub forma propriei sale negări sau ca <i>exterioară sieşi</i>, natura nu este exterioară numai în raport cu această idee, ci <i>exterioritatea</i> constituie determinarea în care ideea există ca natură“ (p. 227).</blockquote>', '<p>Prin <i>exterioritate</i> nu trebuie să înţelegem aici sensibilul care <i>se exteriorizează</i>, care se oferă luminii, simţurilor omului; această exterioritate trebuie înţeleasă aici în sensul înstrăinării, al unei erori, al unui defect care n-ar trebui să existe. Căci adevărul continuă să fie şi acum ideea. Natura este doar <i>forma alterităţii sale</i>. Şi cum gândirea abstractă este <i>esenţa</i>, tot ce este exterior ei nu este, prin însăşi esenţa sa, decât ceva <i>exterior</i>. Gânditorul abstract recunoaşte totodată că <i>sensibilul, exterioritatea</i>, în opoziţie cu gândirea care se mişcă <i>în sine însăşi</i>, constituie esenţa naturii. Dar, totodată, el formulează în aşa fel această opoziţie, încât reiese că această <i>exterioritate a naturii</i>, <i>opoziţia</i> ei faţă de gândire, este o <i>lipsă</i> a naturii, că natura, în măsura în care se deosebeşte de abstracţie, este o fiinţă imperfectă. Unei fiinţe care este imperfectă nu numai pentru mine, nu numai din punctul meu de vedere, ci e imperfectă în sine, îi lipseşte ceva care este în afara ei. Cu alte cuvinte esenţa ei este altceva decât ea însăşi. De aceea, pentru gânditorul abstract natura trebuie să se suprime ea însăşi, întrucât el a şi pus-o ca o fiinţă potenţial <i>suprimată</i>.</p>', '<blockquote>„Spiritul are <i>pentru noi</i> drept <i>presupoziţie</i> a sa <i>natura</i>, fiind <i>adevărul</i> acesteia şi, prin urmare, <i>principiul ei absolut</i>. În acest adevăr natura <i>a dispărut</i> şi spiritul s-a arătat a fi ideea ajunsă la fiinţarea ei pentru sine, al cărei <i>obiect</i>, şi tot astfel <i>subiect</i>, este <i>conceptul</i>. Identitatea aceasta este <i>negativitate absolută</i>, fiindcă în natură conceptul îşi are deplina sa obiectivitate exterioară, această înstrăinare de sine a sa este însă suprimată şi el a devenit într-însa identic cu sine. El este astfel această identitate, totodată, numai ca reîntoarcere din natură“ (p. 392).</blockquote>', '<blockquote><i>„Revelarea</i>, care în ideea <i>abstractă</i> este trecere nemijlocită, <i>devenire</i> a naturii, este, ca revelare a spiritului, care e liber, <i>punere</i> a naturii ca lume <i>a lui;</i> o punere care, ca reflexie, este în acelaşi timp <i>presupunere</i> a lumii ca natură de sine stătătoare. Revelarea în concept este creaţia acestei lumi ca creaţie a fiinţei sale, în care el îşi dă <i>afirmaţia</i> şi <i>adevărul</i> libertăţii sale. — <i>Absolutul este spiritul;</i> aceasta este cea mai înaltă definiţie a absolutului“.\r\n</blockquote>'],
'idChr': '1.09.06text',
'title': `Critica dialecticii hegeliene şi a filozofiei hegeliene în general`,
'info': 'Marx (1844): Manuscrise economico-filozofice din 1844',
},
{'year': '1844',
'image': 'marxy',
'content': ['<p>În nr. 60 al ziarului Vorwärts a apărut un articol intitulat „Regele Prusiei şi reforma socială“, semnat <i>„Un prusian“</i>. Pretinsul prusian citează mai întâi textul decretului regal prusian cu privire la <i>răscoala muncitorilor din Silezia</i>, precum şi părerea ziarului francez „La Réforme“ despre acest decret. „La Réforme“ consideră că decretul îşi are izvorul în <i>„teama şi sentimentul religios“</i> al regelui. Ea găseşte chiar în acest document presentimentul marilor reforme care stau în faţa societăţii burgheze. „Prusianul“ dăscăleşte „La Réforme“ precum urmează:</p>', '<blockquote>„Regele şi societatea germană n-a ajuns încă la «presentimentul reformei» care îi stă în faţă <a href="javascript:void(0);" id="n55">[55]</a> şi nici chiar răscoalele din Silezia şi Boemia nu au trezit acest sentiment. Este imposibil să faci să înţeleagă o ţară atât de <i>apolitică</i> cum este Germania că mizeria <i>parţială</i> a regiunilor industriale este o chestiune de ordin general, şi cu atât mai puţin că mizeria aceasta constituie un prejudiciu pentru întreaga lume civilizată. Acest fenomen are pentru germani acelaşi caracter ca o inundaţie sau ca o foamete <i>locală</i>. De aceea regele vede în el un <i>rezultat al lipsurilor în activitatea administrativă şi filantropică</i>. Din această cauză şi dat fiind că pentru a-i potoli pe neputincioşii ţesători a fost nevoie de un număr mic de soldaţi, distrugerea fabricilor şi a maşinilor nu inspiră <i>«teamă»</i> nici regelui, nici autorităţilor. Dar nici de <i>sentimentul religios</i> nu a fost dictat decretul, el fiind expresia foarte lucidă a artei creştine de a guverna statul şi a unei doctrine care consideră că nici un fel de dificultate nu poate rezista în faţa singurului ei leac: «bunele intenţii ale inimilor creştine». Sărăcia şi crima sunt două mari racile; dar cine le poate tămădui? Statul şi autorităţile? Nu, acest lucru îl poate face numai unirea tuturor inimilor creştine“.</blockquote>', '<p>Pretinsul prusian tăgăduieşte <i>„teama“</i> regelui, între altele, pentru motivul că a fost nevoie de un număr mic de soldaţi pentru a-i potoli pe neputincioşii ţesători.</p>', '<p>Aşadar, într-o ţară în care banchete cu toasturi liberale şi cu spumă de şampanie liberală — să ne amintim de serbarea de la Düsseldorf — provoacă un decret regal; într-o ţară în care <i>nu</i> a fost nevoie de <i>nici un</i> soldat pentru a înăbuşi năzuinţele <i>întregii</i> burghezii liberale de a obţine libertatea presei şi o constituţie; într-o ţară în care supunerea pasivă este à l’ordre du jour [la ordinea zilei], într-o asemenea ţară necesitatea de a folosi forţe armate împotriva unor ţesători neputincioşi <i>nu</i> constituie ea oare <i>un fenomen</i>, un fenomen <i>care trebuie să inspire teamă?</i> Mai ales că la prima ciocnire ţesătorii au ieşit învingători. Ei nu au fost înfrânţi decât cu ajutorul unor trupe de întărire suplimentare. Devine oare răscoala unei mase de muncitori mai puţin periculoasă prin faptul că pentru înăbuşirea ei nu este nevoie de o întreagă armată? Prea isteţul nostru prusian să compare răscoala ţesătorilor silezieni cu răscoalele muncitorilor din Anglia, şi ţesătorii din Silezia îi vor părea nişte ţesători <i>puternici</i>.</p>', '<p>Pornind de la legătura <i>generală</i> dintre <i>politică</i> şi <i>racilele sociale</i>, vom arăta de ce răscoala ţesătorilor nu a putut inspira o <i>„teamă“</i> prea mare regelui. Deocamdată vom menţiona doar atât: răscoala nu a fost îndreptată direct împotriva regelui Prusiei, ci împotriva burgheziei. Ca aristocrat şi monarh absolut, regele Prusiei nu poate îndrăgi burghezia; şi mai puţin poate să-l sperie faptul că servilismul şi neputinţa acesteia mai sunt accentuate de relaţiile încordate şi dificile dintre ea şi proletariat. În afară de aceasta, catolicul ortodox manifestă mai multă ostilitate faţă de protestantul ortodox decât faţă de ateu, tot aşa după cum legitimistul are o atitudine mai ostilă faţă de liberal decât faţă de comunist. Şi aceasta nu pentru că ateul şi comunistul le-ar fi mai apropiaţi catolicului şi legitimistului, ci pentru că le sunt mai străini decât protestantul şi liberalul, pentru că se află <i>în afara</i> sferei lor. În domeniul politic, opoziţia nemijlocită a regelui Prusiei, ca om politic, este liberalismul. Proletariatul, ca opoziţie, există tot atât de puţin pentru rege pe cât de puţin există regele pentru proletariat. Proletariatul ar fi trebuit să devină o forţă hotărâtoare ca să fi potolit celelalte antipatii şi antagonisme politice şi să fi atras asupra sa toată duşmănia politică. În sfârşit, pentru rege, al cărui caracter ahtiat după lucruri <i>interesante</i> şi <i>semnificative</i> este bine cunoscut, trebuie, desigur, să constituie chiar o surpriză emoţionantă, plăcută, să descopere în propria sa ţară acel pauperism <i>„interesant“</i> şi <i>„atât de mult discutat“</i> care să dea prilejul să se vorbească din nou de dânsul. Cât de bine trebuie să se fi simţit el când a aflat că de acum încolo îşi are şi el <i>„propriul său“ pauperism</i> regalo-prusac!</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În problema pauperismului, <i>nici un</i> guvern din lume nu a adoptat hotărâri <i>imediate</i> fără a se consulta cu autorităţile. Parlamentul englez a trimis chiar împuterniciţi de-ai săi în toate ţările Europei pentru a cerceta diferitele remedii administrative împotriva pauperismului. Dar în măsura în care statele s-au ocupat de pauperism, ele fie că s-au limitat la <i>măsuri administrative</i> şi <i>de asistenţă</i>, fie că s-au plasat sub nivelul acestor măsuri.</p>', '<p>Dar poate oare <i>statul</i> să procedeze altfel?</p>', '<p><i>Statul</i> nu va găsi <i>niciodată în „stat</i> şi în <i>organizarea societăţii“</i> — aşa cum pretinde regelui său „prusianul“ — cauza <i>racilelor sociale</i>. Acolo unde există partide politice, fiecare partid vede cauza <i>tuturor</i> relelor în faptul că nu el, ci partidul advers se află la <i>cârma ţării</i>. Până şi oamenii politici radicali şi revoluţionari caută cauza relelor nu în <i>esenţa</i> statului, ci într-o anumită <i>formă a statului</i>, în locul căreia ar vrea să pună o <i>altă</i> formă de stat.</p>', '<p>Din punct de vedere <i>politic</i>, <i>statul</i> şi <i>organizarea societăţii</i> nu sunt <i>două</i> lucruri diferite. Statul este organizarea societăţii. În măsura în care statul recunoaşte existenţa unor racile <i>sociale</i>, el caută cauza lor fie în <i>legile naturii</i>, cărora nici o forţă omenească nu le poate porunci, fie în <i>viaţa particulară</i>, care este independentă de stat, fie în <i>activitatea necorespunzătoare a administraţiei</i> pendinte de el. Astfel, Anglia consideră drept cauză a mizeriei legea naturii potrivit căreia populaţia creşte întotdeauna mai repede decât mijloacele de subzistenţă. Pe de altă parte, ea consideră drept cauză a <i>pauperismului reaua-voinţă a săracilor</i>, tot aşa cum regele Prusiei vede această cauză în <i>sentimentele necreştine ale bogătaşilor</i>, iar Convenţia în <i>ideile contrarevoluţionare, suspecte ale proprietarilor</i>. De aceea Anglia pedepseşte pe săraci, regele Prusiei dojeneşte pe bogătaşi, iar Convenţia decapitează pe proprietari.</p>', '<p>În sfârşit, toate statele caută cauza pauperismului în <i>deficienţele întâmplătoare</i> sau <i>intenţionate ale administraţiei</i> şi de aceea văd în <i>măsurile</i> administrative un mijloc de remediere a racilelor statului. De ce? Tocmai pentru că <i>administraţia</i> reprezintă activitatea <i>organizatoare</i> a statului.</p>', '<p><a id="cit12"></a>Statul nu poate înlătura <i>contradicţia</i> care există între menirea şi bunăvoinţa administraţiei, de o parte, şi mijloacele şi posibilităţile ei, de altă parte, fără a se desfiinţa pe sine însuşi, căci el <i>se întemeiază</i> pe această contradicţie. El se întemeiază pe contradicţia dintre <i>viaţa publică</i> şi <i>cea privată</i>, pe contradicţia dintre <i>interesele generale</i> şi <i>cele particulare</i>. De aceea <i>administraţia</i> trebuie să se rezume la o activitate <i>formală</i> şi <i>negativă</i>, căci, acolo unde începe viaţa civilă şi munca civilă, tocmai acolo încetează puterea ei. Mai mult chiar: în faţa consecinţelor care izvorăsc din natura antisocială a acestei vieţi civile, a acestei proprietăţi private, a acestui comerţ, a acestei industrii, a acestui jaf reciproc practicat de diferitele sfere de cetăţeni, în faţa tuturor acestor consecinţe <i>neputinţa</i> este <i>legea naturală</i> proprie administraţiei. Căci această fărâmiţare, această mârşăvie, această <i>sclavie a societăţii civile</i> constituie temelia naturală pe care se sprijină statul <i>modern</i>, după cum <i>societatea civilă sclavagistă</i> a fost temelia naturală pe care s-a sprijinit statul <i>antic</i>. Existenţa statului şi existenţa sclaviei sunt indisolubil legate între ele. Statul antic şi sclavia antică — aceste contrarii <i>clasice</i> făţişe — nu au fost mai strâns <i>sudate</i> decât statul modern şi lumea mercantilă modernă — aceste contrarii <i>creştine</i> făţarnice. Pentru a înlătura <i>neputinţa</i> administraţiei sale, statul modern ar trebui să desfiinţeze actuala <i>viaţă privată</i>. Dar pentru a desfiinţa viaţa privată ar trebui să se desfiinţeze pe sine însuşi, căci el există <i>numai</i> în opoziţie cu viaţa privată. Însă nici o <i>fiinţă vie</i> nu va căuta izvorul lipsurilor existenţei sale în <i>principiul</i> vieţii sale, în esenţa acesteia, ci îl va căuta în circumstanţe care se află <i>în afara</i> vieţii sale. <i>Sinuciderea</i> este ceva nefiresc. De aceea statul nu poate să creadă în neputinţa <i>lăuntrică</i> a administraţiei sale, adică în propria sa neputinţă. El poate să recunoască <i>numai</i> lipsurile întâmplătoare, formale ale administraţiei sale şi să caute să le remedieze. Şi dacă aceste corectări se dovedesc infructuoase înseamnă că racila socială este o imperfecţiune naturală, independentă de om, o <i>lege divină</i>, sau că voinţa persoanelor particulare este prea pervertită pentru a se conforma bunelor intenţii ale administraţiei. Şi cât de absurde sunt aceste persoane particulare! Ele cârtesc împotriva guvernului ori de câte ori acesta le îngrădeşte libertatea, şi în acelaşi timp cer guvernului să împiedice consecinţele necesare ale acestei libertăţi!</p>', '<p>Cu cât este mai puternic statul şi cu cât este, prin urmare, mai <i>politică</i> ţara, cu atât este ea mai puţin înclinată să înţeleagă principiul <i>general</i> al racilelor <i>sociale</i> şi să caute cauza lor în <i>principiul statului</i>, adică în <i>actuala organizare a societăţii</i>, a cărei expresie activă, conştientă şi oficială este statul. Inteligenţa <i>politică</i> este inteligenţă <i>politică</i> tocmai pentru că gândeşte <i>în limitele</i> politicii. Cu cât e mai ascuţită, mai vie, cu atât e <i>mai puţin capabilă</i> să înţeleagă racilele sociale. Perioada <i>clasică</i> a inteligenţei politice este <i>revoluţia franceză</i>. Departe de a vedea în principiul statului izvorul deficienţelor sociale, eroii revoluţiei franceze văd mai curând în deficienţele sociale izvorul neajunsurilor politice. Astfel, <i>Robespierre</i> vede în marea mizerie şi în marea bogăţie numai o piedică în calea <i>democraţiei pure</i>. De aceea el vrea să instituie o simplicitate <i>spartană</i> generală. Principiul politicii este <i>voinţa</i>. Cu cât e mai unilaterală, adică mai desăvârşită inteligenţa <i>politică</i>, cu atât mai mult crede ea în <i>atotputernicia</i> voinţei, cu atât mai mare este orbirea ei faţă de <i>graniţele naturale</i> şi spirituale ale voinţei, cu atât mai puţin este ea, prin urmare, în stare să descopere izvorul racilelor sociale. Nu-i necesar să ne angajăm în comentarii mai ample cu privire la speranţa neroadă a „prusianului“, după care <i>„inteligenţa politică“</i> este chemată „să descopere <i>rădăcina mizeriei sociale</i> în Germania“.</p>', '<p>A fost absurd să pretinzi regelui Prusiei nu numai o putere pe care n-au avut-o Convenţia şi Napoleon luaţi împreună, dar a fost absurd să-i pretinzi o concepţie care depăşeşte limitele <i>oricărei</i> politici, o concepţie de care însuşi deşteptul nostru de „prusian“ nu e mai aproape decât regele său.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Să presupunem deci că observaţiile „prusianului“ cu privire la guvernul german şi la burghezia germană — şi aceasta din urmă face doar parte din „societatea germană“ — ar fi pe deplin întemeiate. Este oare această parte a societăţii mai dezorientată în Germania decât în Anglia şi în Franţa? Poate ea să fie mai dezorientată decât în Anglia de pildă, unde <i>dezorientarea</i> a fost ridicată la rangul de sistem? Dacă în toată Anglia ar izbucni astăzi răscoale muncitoreşti, am vedea că burghezia din această ţară şi guvernul ei nu se orientează mai bine ca în ultima treime a secolului al XVIII-lea. Singura lor soluţie este puterea materială, şi, cum puterea lor materială scade în aceeaşi măsură în care se extinde pauperismul şi creşte conştiinţa proletariatului, dezorientarea Angliei creşte în mod necesar în progresie geometrică.</p>', '<p>În fine, este <i>inexact, efectiv inexact</i>, că burghezia germană nu-şi dă deloc seama de însemnătatea generală a răscoalei din Silezia. În mai multe oraşe meşterii încearcă să se unească cu calfele. Toate ziarele <i>liberale</i> germane, organele burgheziei liberale germane, sunt pline de articole care se ocupă de organizarea muncii, de reforma societăţii, de critica monopolurilor şi a concurenţei etc. Toate acestea ca urmare a mişcărilor muncitoreşti.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Să trecem acum la sentinţele de oracol ale „prusianului“ în legătură cu <i>muncitorii germani</i>.</p>', '<blockquote><i>„Germanii săraci</i> — spune el în mod spiritual — <i>nu sunt mai deştepţi decât săracii germani</i>, adică ei nu văd <i>nicăieri</i> dincolo de vatra lor, de fabrica lor, de districtul lor; întreaga problemă nu a fost <i>încă</i> atinsă de <i>sufletul politic</i> atotpătrunzător“.</blockquote>', '<p>Pentru a putea compara situaţia muncitorilor germani cu situaţia muncitorilor francezi şi englezi, „prusianul“ ar fi trebuit să compare <i>prima formă</i> a mişcării muncitoreşti engleze şi franceze, <i>începuturile</i> ei, cu mişcarea <i>germană care abia a început</i>. El a omis acest lucru. De aceea raţionamentele lui se reduc la banalităţi de felul afirmaţiei că în Germania <i>industria</i> nu este încă atât de dezvoltată ca în Anglia sau că, la începuturile ei, o mişcare se prezintă altfel decât atunci când este evoluată. El avea de gând să vorbească despre <i>particularităţile</i> mişcării muncitoreşti germane, însă nu a rostit nici un cuvânt în legătură cu această temă a sa.</p>', '<p>Dacă s-ar situa însă pe un punct de vedere just, „prusianul“ ar constata că <i>nici una</i> din răscoalele muncitorilor francezi şi englezi nu a avut în aşa măsură un caracter <i>teoretic</i> şi <i>conştient</i> ca răscoala ţesătorilor din Silezia.</p>', '<p>Să ne amintim, în primul rând, de <i>cântecul ţesătorilor</i>, <a href="javascript:void(0);" id="n56">[56]</a> acest îndrăzneţ <i>strigăt</i> de luptă în care vatra, fabrica, districtul nu sunt nici măcar pomenite, dar în care proletariatul îşi proclamă de la bun început într-un mod pregnant, categoric, fără menajamente, brutal opoziţia lui faţă de societatea proprietăţii private. Răscoala din Silezia <i>începe</i> tocmai acolo unde <i>sfârşesc</i> răscoalele muncitorilor din Franţa şi din Anglia, adică de la conştiinţa despre esenţa proletariatului. Acţiunea însăşi poartă amprenta acestei <i>superiorităţi</i>. Sunt distruse nu numai maşinile, aceşti concurenţi ai muncitorilor, dar şi <i>registrele comerciale</i>, actele de proprietate. Şi, în timp ce toate celelalte mişcări au fost îndreptate în primul rând împotriva <i>proprietarilor de întreprinderi industriale</i>, împotriva duşmanului vizibil, această mişcare este îndreptată totodată şi împotriva bancherilor, împotriva duşmanului ascuns. În sfârşit, în nici o răscoală a muncitorilor englezi nu s-a dat dovadă de atâta curaj, chibzuinţă şi tenacitate.</p>', '<p>În ceea ce priveşte nivelul de cultură al muncitorilor germani sau în genere capacitatea lor de a se instrui, ţin să amintesc lucrările geniale ale lui <i>Weitling</i>, care din punct de vedere teoretic întrec adesea chiar pe acelea ale lui <i>Proudhon</i>, chiar dacă le sunt inferioare în ceea ce priveşte expunerea. Oare burghezia, cu toţi filozofii şi cărturarii ei, se poate făli cu o lucrare despre emanciparea burgheziei — emanciparea ei <i>politică</i> — care să se compare cu lucrarea lui Weitling <i>„Garantien der Harmonie und Freiheit“</i> [„Chezăşiile armoniei şi libertăţii“]? Comparând mediocritatea searbădă şi fără vlagă a literaturii politice germane cu acest <i>năvalnic</i> şi strălucit debut literar al muncitorilor germani, comparând aceste uriaşe <i>ghetuţe de copil</i> ale proletariatului cu pigmeicii şi scâlciţii pantofi politici ai burgheziei germane, putem prezice <i>Cenuşăresei</i> germane o <i>statură de atlet</i>. Trebuie să recunoaştem că proletariatul german este <i>teoreticianul</i> proletariatului european, după cum proletariatul englez este <i>economistul</i> lui, iar proletariatul francez dascălul lui <i>politic</i>. Trebuie să recunoaştem că Germania are în aceeaşi măsură o vocaţie <i>clasică</i> în ceea ce priveşte revoluţia <i>socială</i>, pe cât este de incapabilă să facă o revoluţie <i>politică</i>. Căci, după cum neputinţa burgheziei germane înseamnă neputinţa <i>politică</i> a Germaniei, tot aşa şi aptitudinea proletariatului german — chiar făcând abstracţie de teoria germană — reprezintă aptitudinea <i>socială</i> a Germaniei. Disproporţia dintre dezvoltarea filozofică şi cea politică a Germaniei nu este o <i>anomalie</i>. Ea este o disproporţie necesară. Un popor cu aptitudini filozofice îşi poate găsi practica corespunzătoare abia în socialism; prin urmare, el poate găsi elementul activ al eliberării sale abia în <i>proletariat</i>.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>De ce judecă „prusianul“ cu atâta dispreţ pe muncitorii germani? Pentru că găseşte că „întreaga problemă“ — anume problema mizeriei muncitorilor — nu a fost <i>„încă“</i> atinsă de „sufletul <i>politic</i> atotpătrunzător“. El expune mai pe larg dragostea sa platonică pentru <i>sufletul politic</i> precum urmează:</p>', '<blockquote>„Toate răscoalele, care vor izbucni în condiţiile acestei funeste <i>izolări a oamenilor de comunitate</i> şi de rupere a <i>ideilor</i> lor de <i>principiile sociale</i>, vor fi înăbuşite în sânge şi prin acţiuni lipsite de inteligenţă, dar de îndată ce mizeria va da naştere inteligenţei, iar inteligenţa <i>politică</i> a germanilor va descoperi rădăcinile mizeriei sociale, aceste evenimente vor fi resimţite şi în Germania ca simptome ale unei mari prefaceri“.</blockquote>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Ideea că <i>mizeria socială</i> dă naştere inteligenţei <i>politice</i> este atât de greşită, încât este mai degrabă valabilă teza inversă, că <i>bunăstarea socială</i> dă naştere inteligenţei <i>politice</i>. Inteligenţa <i>politică</i> este un spiritualist, şi ea este dată aceluia care are deja ceva, adică aceluia care s-a căpătuit. „Prusianul“ nostru să ia cunoştinţă de cele spuse în această privinţă de un economist francez, d-l <i>Michel Chevalier:</i></p>', '<blockquote>„În 1789, când s-a răsculat burghezia, ei nu-i lipsea — pentru a fi liberă — decât participarea la guvernarea ţării. Eliberarea consta pentru ea în a smulge conducerea treburilor publice, înaltele funcţii civile, militare şi religioase din mâinile celor privilegiaţi, care deţineau monopolul acestor funcţii. <i>Bogată</i> şi <i>cultivată</i>, în stare să ducă o viaţă independentă şi să se conducă singură, ea voia să se sustragă aşa-numitului regime du bon plaisir [regimul bunului plac, al arbitrarului]“.</blockquote>', '<p>Cât de incapabilă este inteligenţa <i>politică</i> să descopere izvorul mizeriei sociale, lucrul acesta l-am dovedit deja „prusianului“. Încă <i>un</i> cuvânt despre această părere a lui. Cu cât este mai dezvoltată şi mai generală inteligenţa <i>politică</i> a unui popor, cu atât mai mult îşi risipeşte <i>proletariatul</i> — cel puţin la începuturile mişcării — forţele sale în răscoale absurde, inutile, înecate în sânge. Prin faptul că gândeşte într-o formă, politica proletariatului vede cauza tuturor relelor în <i>voinţă</i> şi toate mijloacele de remediere în <i>violenţă</i> şi în <i>răsturnarea</i> unei <i>anumite</i> forme de stat. Dovadă: primele răscoale ale proletariatului <i>francez</i>. <a href="javascript:void(0);" id="n57">[57]</a> Muncitorii de la Lyon îşi închipuiau că urmăresc numai scopuri politice, că sunt numai soldaţi ai republicii, pe când în realitate ei erau soldaţi ai socialismului. Astfel inteligenţa lor politică i-a făcut să nu mai vadă rădăcinile mizeriei sociale, le-a denaturat înţelegerea adevăratului lor scop; astfel <i>inteligenţa</i> lor <i>politică a indus în eroare instinctul</i> lor <i>social</i>.</p>', '<p>Dar dacă „prusianul“ se aşteaptă ca mizeria să dea naştere inteligenţei, atunci de ce pune în aceeaşi oală <i>„înăbuşirea în sânge“</i> cu <i>„înăbuşirea prin acţiuni lipsite de inteligenţă“?</i> Dacă în genere mizeria este un mijloc care dă naştere inteligenţei, apoi mizeria <i>sângerândă</i> este un mijloc <i>foarte acut</i> pentru a da naştere acestei inteligenţe. „Prusianul“ ar fi trebuit deci să spună: înăbuşirea în sânge va înăbuşi lipsa de inteligenţă şi va procura inteligenţei curentul de aer necesar.</p>', '<p>„Prusianul“ prezice înăbuşirea răscoalelor care vor izbucni <i>„în condiţiile funestei izolări a oamenilor de comunitate</i> şi <i>de rupere a ideilor lor de principiile sociale“</i>.</p>', '<p>Am arătat că în cazul răscoalei din Silezia nu a existat câtuşi de puţin o rupere a ideilor de principiile sociale. Ne mai rămâne să examinăm <i>„funesta izolare a oamenilor de comunitate“</i>. Prin comunitate se înţelege aici <i>comunitatea politică, statul</i>. Este vechiul cântec despre Germania <i>apolitică</i>.</p>', '<p>Nu izbucnesc oare <i>toate</i> răscoalele, fără excepţie, <i>în condiţiile funestei izolări a omului de comunitate?</i> Nu este oare această izolare premisa necesară a <i>oricărei</i> răscoale? Ar fi avut oare loc revoluţia din 1789 fără funesta izolare a cetăţenilor francezi de comunitate? Sarcina ei a fost tocmai de a lichida această izolare.</p>', '<p><i>Comunitatea</i> de care este <i>izolat</i> muncitorul este însă o comunitate care are o cu totul altă realitate şi cu totul alte proporţii decât comunitatea <i>politică</i>. Această comunitate de care-l separă pe muncitor <i>propria sa muncă</i> este însăşi <i>viaţa</i>, viaţa fizică şi spirituală, moralitatea omenească, activitatea omenească, desfătările omeneşti, esenţa <i>omenească</i>. Căci <i>esenţa omenească</i> este <i>adevărata comunitate</i> a oamenilor. După cum funesta izolare de această esenţă este incomparabil mai omnilaterală, mai insuportabilă, mai îngrozitoare şi mai contradictorie decât izolarea de comunitatea politică, tot aşa şi lichidarea acestei izolări, şi chiar o reacţie parţială, <i>o răscoală</i> împotriva ei, înseamnă infinit mai mult, după cum <i>omul</i> înseamnă infinit mai mult decât <i>cetăţeanul</i>, şi <i>viaţa omenească</i> mai mult decât <i>viaţa politică</i>. De aceea răscoala <i>industrială</i>, oricât de <i>parţială</i> ar fi ea, cuprinde în sine un suflet <i>universal</i>, în timp ce răscoala <i>politică</i>, oricât de universală ar fi ea, ascunde sub forma <i>cea mai grandioasă</i> un spirit <i>strâmt</i>.</p>', '<p>„Prusianul“ îşi încheie cu multă demnitate disertaţia prin următoarea frază:</p>', '<blockquote>„O <i>revoluţie socială fără suflet politic</i> (adică fără priceperea organizatorică din punctul de vedere al întregului) este imposibilă“.</blockquote>', '<p>Noi am văzut însă că o revoluţie <i>socială</i> se situează pe punctul de vedere al <i>întregului</i> prin faptul că — chiar în cazul când ar avea loc într-o <i>singură</i> regiune industrială — ea reprezintă un protest al omului împotriva vieţii dezumanizate; prin faptul că ea porneşte de la <i>punctul de vedere al individului real;</i> prin faptul că <i>comunitatea</i>, a cărei separare de individ provoacă împotrivirea acestuia, reprezintă <i>adevărata</i> comunitate a omului, reprezintă esenţa <i>omenească</i>. În schimb, <i>sufletul politic</i> al unei revoluţii constă în <i>tendinţa</i> claselor lipsite de influenţă politică de a-şi lichida <i>izolarea</i> lor de <i>treburile</i> şi de <i>conducerea statului</i>. Punctul ei de vedere este acela al statului, al unui întreg <i>abstract</i> care există <i>numai</i> prin separarea de viaţa reală şi care <i>nu poate fi conceput</i> fără opoziţia <i>organizată</i> dintre ideea generală şi existenţa individuală a omului. De aceea o revoluţie cu <i>suflet politic</i> organizează, corespunzător naturii <i>limitate</i> şi <i>ambigue</i> a acestui suflet, o sferă dominantă în societate pe socoteala societăţii însăşi.</p>', '<p>Îi vom destăinui „prusianului“ ce înseamnă o <i>„revoluţie socială</i> cu suflet <i>politic“;</i> îi vom destăinui totodată şi secretul că el însuşi nu e în stare, nici măcar în <i>vorbe</i>, să se ridice deasupra punctului de vedere politic mărginit.</p>', '<p>O revoluţie <i>„socială“</i> cu suflet <i>politic</i> este o îmbinare stupidă de cuvinte, dacă „prusianul“ înţelege prin revoluţie „socială“ o revoluţie „socială“ în <i>opoziţie</i> cu revoluţia politică, atribuind, cu toate acestea, revoluţiei sociale un suflet politic în locul unui suflet social; sau, dimpotrivă, <i>„revoluţia socială cu suflet politic“</i> nu este nimic altceva decât o <i>parafrazare</i> a ceea ce se numea înainte <i>„revoluţie politică“</i> sau <i>„revoluţie pur şi simplu“</i>. Orice revoluţie desfiinţează <i>vechea societate</i>, şi din acest punct de vedere este <i>socială</i>. Orice revoluţie răstoarnă <i>vechea putere</i>, şi din acest punct de vedere este <i>politică</i>.</p>', '<p>„Prusianul“ are de ales între <i>parafrază</i> şi <i>nonsens!</i> Dar dacă <i>revoluţia socială</i> cu <i>suflet politic</i> reprezintă o parafrazare sau un nonsens, în schimb <i>revoluţia politică</i> cu suflet <i>social</i> are un sens logic. În genere <i>revoluţia</i> — <i>răsturnarea</i> puterii existente şi <i>desfiinţarea</i> vechilor relaţii — este un <i>act politic</i>. Dar fără <i>revoluţie</i> nu se poate înfăptui <i>socialismul</i>. El are nevoie de acest act <i>politic</i> în măsura în care are nevoie de <i>distrugerea</i> şi de <i>desfiinţarea</i> a ceea ce era vechi. Dar acolo unde începe <i>activitatea</i> lui <i>organizatorică</i>, unde se vădeşte <i>propriul</i> său <i>scop, sufletul</i> său, socialismul îşi leapădă învelişul său <i>politic</i>.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '1.10text',
'title': ``,
'info': 'Marx (1844): Note critice pe marginea articolului „Regele Prusiei şi reforma socială. De un prusian“',
},
{'year': '1844',
'image': 'marxy',
'content': ['<h6 style="text-align: center;">Despre Proudhon</h6>', '<p>După cum prima critică a oricărei ştiinţe se află în mod necesar sub influenţa premiselor ştiinţei pe care o combate, aşa şi lucrarea lui Proudhon <i>„Qu’est-ce que la propriété?“</i> este o critică a <i>economiei politice</i> din punctul de vedere al economiei politice. — De partea juridică a cărţii, parte care critică dreptul din punctul de vedere al dreptului, nu este nevoie să ne ocupăm aici mai îndeaproape, pentru că ceea ce interesează în mod deosebit în această carte este critica economiei politice. — Depăşirea lucrării lui Proudhon din punct de vedere ştiinţific se realizează deci prin critica <i>economiei politice</i>, inclusiv a economiei politice aşa cum apare în concepţia lui Proudhon. Acest lucru a devenit posibil numai datorită aportului adus de Proudhon însuşi, după cum critica formulată de Proudhon a avut drept premise critica făcută de fiziocraţi sistemului mercantilist, critica făcută de Adam Smith fiziocraţilor, critica făcută de Ricardo lui Adam Smith, precum şi lucrările lui Fourier şi Saint-Simon.</p>', '<p>Toate raţionamentele economiei politice au drept premisă <i>proprietatea privată</i>. Economia politică consideră această premisă fundamentală ca un fapt indiscutabil, pe care nu-l mai supune nici unui alt examen şi despre care nu ajunge să vorbească decât „accidentellement“ [în mod întâmplător], după cum mărturiseşte naiv <i>Say</i>. Iată însă că Proudhon supune baza economiei politice, <i>proprietatea privată</i>, unui examen critic, şi anume primului examen hotărât, necruţător şi în acelaşi timp ştiinţific. Acesta este marele progres ştiinţific pe care Proudhon l-a realizat, un progres care revoluţionează economia politică şi care pentru prima oară face posibilă o adevărată ştiinţă a economiei politice. Lucrarea lui Proudhon „Qu’est-ce que la propriété?“ are pentru economia politică modernă aceeaşi însemnătate pe care o are pentru politica modernă lucrarea lui Sieyes „Qu’est-ce que le tiers état?“ [„Ce este starea a treia?“].</p>', '<p>Dacă celelalte forme ale proprietăţii private, de exemplu salariul, comerţul, valoarea, preţul, banii etc., nu sunt considerate de Proudhon ca forme ale proprietăţii private, cum s-a făcut, de pildă, în „Deutsch-Französische Jahrbücher“ (vezi „Schiţă a unei critici a economiei politice“ de F. Engels), ci sunt folosite de el ca premise ale economiei politice în polemica împotriva economiştilor, aceasta corespunde întru totul punctului său de vedere, justificat istoriceşte, pe care l-am expus mai sus.</p>', '<p>Economia politică care acceptă relaţiile proprietăţii private ca relaţii umane şi raţionale se găseşte într-o contradicţie permanentă cu premisa ei fundamentală, proprietatea privată, contradicţie analogă cu aceea a teologului care dă întotdeauna reprezentărilor religioase o interpretare omenească şi care tocmai prin aceasta păcătuieşte întotdeauna împotriva premisei sale fundamentale: caracterul supraomenesc al religiei. Astfel, în economia politică, salariul apare la început ca partea proporţională din produs care revine muncii. Salariul şi beneficiul la capital se află unul faţă de celălalt în raporturile cele mai amicale, reciproc favorabile şi în aparenţă cât se poate de umane. Mai târziu se vădeşte că ele se află, dimpotrivă, în raportul cel mai ostil, într-un raport <i>invers</i>. La început valoarea pare a fi raţional determinată prin cheltuielile de producţie ale unui lucru şi prin utilitatea lui socială. Pe urmă însă se constată că valoarea este o determinare pur întâmplătoare, care nu se află în nici un raport cu cheltuielile de producţie sau cu utilitatea socială. La început se consideră că mărimea salariului se stabileşte printr-un acord <i>liber</i> consimţit între muncitorul liber şi capitalistul liber. Pe urmă însă se vădeşte că muncitorul este nevoit să lase să i se stabilească salariul, după cum capitalistul este nevoit să-l fixeze la un nivel cât mai coborât. În locul <i>libertăţii</i> părţilor contractante a intervenit <i>constrângerea</i>. Tot astfel stau lucrurile cu comerţul şi cu toate celelalte relaţii economico-politice [nationalökonomische]. Economiştii simt şi ei uneori aceste contradicţii, şi dezvăluirea acestora constituie conţinutul principal al controverselor lor. Dar atunci când devin conştienţi de existenţa acestor contradicţii, economiştii atacă <i>ei înşişi proprietatea privată</i> sub una din formele ei <i>parţiale</i>, acuzând cutare sau cutare forme parţiale că falsifică salariul raţional în sine, adică în închipuirea lor, valoarea raţională în sine, comerţul raţional în sine. Astfel Adam Smith se dedă uneori la atacuri împotriva capitaliştilor, Destutt de Tracy împotriva bancherilor, Simonde de Sismondi împotriva sistemului industrial, Ricardo împotriva propietăţii funciare, iar aproape toţi economiştii moderni împotriva capitaliştilor <i>neindustriali</i>, în persoana cărora proprietatea apare numai în calitate de <i>consumator</i>.</p>', '<p>Prin urmare, uneori — mai ales atunci când atacă vreun abuz special — economiştii subliniază cu titlu de excepţie aparenţa de uman în relaţiile economice, dar de cele mai multe ori ei consideră aceste relaţii tocmai în ceea ce le <i>deosebeşte</i> în mod categoric de ceea ce este uman, adică în sensul lor strict economic. Inconştienţi de existenţa acestei contradicţii, ei se zbat înăuntrul ei.</p>', '<p><i>Proudhon</i> a pus capăt o dată pentru totdeauna acestei inconştienţe. El a luat în serios <i>aparenţa umană</i> a relaţiilor economice şi a opus-o cu hotărâre <i>realităţii</i> lor <i>inumane</i>. El a silit aceste relaţii să fie în realitate ceea ce sunt în imaginea pe care şi-au făcut-o despre ele înseşi, sau, mai bine zis, să renunţe la această imagine despre ele înseşi şi să mărturisească că în realitate nu au nimic uman. Şi de aceea, pe deplin consecvent cu sine însuşi, el a arătat că nu cutare sau cutare formă aparte de proprietate privată, cum pretinseseră ceilalţi economişti, ci proprietatea privată pur şi simplu, în universalitatea ei, falsifică relaţiile economice. El a făcut tot ce critica economiei politice poate să facă fără a părăsi punctul de vedere al economiei politice.</p>', '<p>D-l Edgar, care vrea <i>să caracterizeze punctul de vedere</i> al scrierii „Qu’est-ce que la propriété?“, nu spune, fireşte, absolut nimic nici despre economia politică, nici despre caracterul distinctiv al scrierii în chestiune, care se deosebeşte tocmai prin aceea că a făcut din problema <i>esenţei proprietăţii private</i> problema vitală a economiei politice şi a ştiinţei dreptului. Pentru critica critică, toate acestea sunt de la sine înţelese. Proudhon, spune ea, n-a adus nimic nou prin negarea proprietăţii private. El n-a făcut decât să divulge o taină pe care critica critică o trecuse sub tăcere până atunci.</p>', '<blockquote>„Proudhon — continuă d-l Edgar, imediat după traducerea lui caracterizantă — găseşte deci în istorie ceva absolut, o temelie veşnică, un dumnezeu care călăuzeşte omenirea: dreptatea“.</blockquote>', '<p>Lucrarea franceză a lui Proudhon, publicată în 1840, nu se situează pe punctul de vedere al dezvoltării germane din 1844. Este punctul de vedere al lui Proudhon, un punct de vedere pe care îl împărtăşesc mulţi autori francezi cu convingeri diametral opuse lui şi care oferă deci criticii critice avantajul de a fi caracterizat dintr-o singură trăsătură de condei punctele de vedere cele mai opuse. De altfel ajunge să aplici în mod consecvent legea stabilită chiar de Proudhon, şi anume legea înfăptuirii dreptăţii prin negarea ei, pentru a te putea descotorosi şi de acest absolut în istorie. Dacă Proudhon nu merge până la capăt şi nu trage această concluzie, aceasta se datoreşte numai nenorocului de a se fi născut francez, şi nu german.</p>'],
'idChr': '1.11.01text',
'title': `Despre Proudhon`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Înstrăinare şi clase sociale</h6>', '<p>Cercetând premisele existenţei „acestui tot întreg ca atare“, critica critică caută deci aceste premise, într-o manieră cu adevărat teologică, <i>în afara</i> acestui tot întreg. Speculaţia critică se mişcă în afara obiectului de care pretinde că se ocupă. În timp ce <i>întreaga opoziţie</i> dintre sărăcie şi bogăţie nu este altceva decât <i>mişcarea celor două laturi ale ei</i>, în timp ce chiar natura acestor două laturi conţine premisele existenţei întregului tot, critica critică se dispensează de studierea acestei mişcări reale care formează întregul tot, pentru ca în felul acesta să poată declara că critica critică, ca linişte a cunoaşterii, se află deasupra celor două extreme ale opoziţiei şi că activitatea ei, după ce a creat „întregul tot ca atare“, este singura în stare să suprime abstracţia creată de ea.</p>', '<p>Proletariatul şi bogăţia sunt poli opuşi. Ca atare, ei constituie un tot întreg. Ambii sunt generaţi de lumea proprietăţii private. Problema este de a şti ce poziţie determinată ocupă fiecare dintre aceste două elemente în această opoziţie. Nu este suficient să le declarăm ca fiind două laturi ale unui tot întreg.</p>', '<p>Proprietatea privată, ca proprietate privată, ca bogăţie, este silită să-şi menţină <i>propria ei existenţă</i> şi deci existenţa polului ei opus: proletariatul. Ea este latura <i>pozitivă</i> a opoziţiei, proprietatea privată satisfăcută în sine însăşi.</p>', '<p>Dimpotrivă, proletariatul, ca proletariat, este silit să se desfiinţeze <a href="javascript:void(0);" id="n58">[58]</a> pe sine însuşi, deci şi polul său opus care-l condiţionează, care-l face să fie proletariat: proprietatea privată. El este latura <i>negativă</i> a opoziţiei, neliniştea dinăuntrul ei, proprietatea privată suprimată şi care se suprimă singură.</p>', '<p>Clasa posedantă şi clasa proletariatului reprezintă aceeaşi înstrăinare de sine a omului. <a href="javascript:void(0);" id="n59">[59]</a> Dar prima clasă se simte satisfăcută şi afirmată în această înstrăinare de sine, ea vede în înstrăinare <i>propria ei putere</i> şi posedă în ea <i>aparenţa</i> unei existenţe umane; cea de-a doua se simte anihilată în această înstrăinare şi vede în ea propria ei neputinţă şi realitatea unei existenţe inumane. Această clasă reprezintă, ca să folosim o expresie a lui Hegel, în oropsire <i>revolta</i> împotriva acestei oropsiri, revoltă spre care ea este necesarmente împinsă de contradicţia dintre <i>natura</i> ei omenească şi condiţiile ei de viaţă, care sunt o negare făţişă, categorică şi atotcuprinzătoare a acestei naturi.</p>', '<p>Înăuntrul acestei opoziţii, proprietarul privat reprezintă deci partea <i>conservatoare</i>, iar proletarul partea <i>distructivă</i>. De la primul porneşte acţiunea îndreptată spre menţinerea opoziţiei, de la cel de-al doilea acţiunea îndreptată spre desfiinţarea ei.</p>', '<p>E drept că, în cadrul mişcării ei economice, proprietatea privată duce la propria ei suprimare, dar numai pe calea unei dezvoltări independente de ea, inconştiente, care are loc împotriva voinţei ei şi care e determinată de natura lucrurilor, numai prin aceea că generează proletariatul <i>ca</i> proletariat, mizeria conştientă de mizeria ei spirituală şi fizică, dezumanizarea conştientă de dezumanizarea ei, şi care de aceea tinde să se desfiinţeze pe sine însăşi. <a href="javascript:void(0);" id="n60">[60]</a> Proletariatul aduce la îndeplinire sentinţa pe care proprietatea privată o pronunţă împotriva ei însăşi generând proletariatul, după cum aduce la îndeplinire sentinţa pe care munca salariată o pronunţă împotriva ei însăşi producând bogăţia altora şi propria ei mizerie. Repurtând victoria, proletariatul nu devine nicidecum latura absolută a societăţii, căci el repurtează victoria numai desfiinţându-se pe sine şi polul său opus. O dată cu victoria proletariatului dispare atât proletariatul cât şi polul său opus care-l condiţionează: proprietatea privată.</p>', '<p>Dacă autorii socialişti atribuie proletariatului acest rol istoric mondial, ei n-o fac nicidecum pentru că ar considera, cum pretinde critica critică, că proletarii sunt nişte <i>zei</i>. Ba chiar dimpotrivă. Pentru că în proletariatul gata format este practic terminată desprinderea de orice uman, chiar şi de <i>aparenţa</i> de uman; pentru că în condiţiile de viaţă ale proletariatului sunt întrunite toate condiţiile de viaţă ale societăţii actuale, ajunse la punctul culminant al inumanului; pentru că în proletariat omul s-a pierdut pe sine însuşi, dar în acelaşi timp nu numai că a căpătat conştiinţa teoretică a acestei pierderi, dar este şi direct silit să se revolte împotriva acestui inuman, împins fiind de <i>mizerie</i> — această expresie practică a <i>necesităţii</i> —, de mizeria absolut neîndurătoare, care nu mai poate fi înlăturată, care nu mai poate fi înfrumuseţată, — iată de ce proletariatul poate şi trebuie să se elibereze pe sine. Dar el nu se poate elibera pe sine fără a desfiinţa propriile sale condiţii de viaţă. El nu poate desfiinţa propriile sale condiţii de viaţă fără a desfiinţa <i>toate</i> condiţiile inumane de viaţă ale societăţii actuale, sintetizate în propria sa situaţie. Nu degeaba trece el prin şcoala aspră, dar care căleşte, a <i>muncii</i>. Nu este vorba de ceea ce cutare sau cutare proletar, sau chiar întregul proletariat, <i>consideră</i> că este scopul său în momentul de faţă. Este vorba de ceea ce proletariatul <i>este</i> în realitate şi de ceea ce va fi el istoriceşte nevoit să facă în virtutea acestei <i>existenţe</i>. Ţinta şi acţiunea sa istorică îi sunt dinainte trasate, în modul cel mai limpede şi irevocabil, de propriile sale condiţii de viaţă, precum şi de întreaga organizare a societăţii burgheze contemporane. Nu este nevoie să vorbim aici amănunţit despre faptul că o parte considerabilă a proletariatului englez şi francez este deja <i>pătrunsă de conştiinţa</i> sarcinii ei istorice şi lucrează în permanenţă la dezvoltarea şi limpezirea definitivă a acestei conştiinţe.</p>'],
'idChr': '1.11.02text',
'title': `Înstrăinare şi clase sociale`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Despre valoare</h6>', '<blockquote>„Dacă el“ (Proudhon) „păstrează noţiunea de salariu, dacă vede în societate o instituţie care ne dă de lucru şi ne plăteşte munca efectuată, el este cu atât mai puţin îndreptăţit să adopte timpul ca măsură a plăţii, cu cât ceva mai sus, de acord cu <i>Hugo Grotius</i>, el afirmă că, în raport cu <i>însemnătatea (Geltung)</i> unui obiect, timpul este indiferent“.</blockquote>', '<p>Iată singurul punct în care critica încearcă să-şi îndeplinească sarcina şi să-i dovedească lui Proudhon că, pornind de la punctul de vedere al economiei politice, el argumentează greşit împotriva economiei politice. Dar tocmai aici critica <i>se face de râs</i> într-un mod cu adevărat critic.</p>', '<p>Proudhon, de acord cu Grotius, dezvoltă ideea că <i>prescripţia</i> nu constituie un titlu pentru transformarea <i>posesiunii în proprietate</i>, adică pentru transformarea unui <i>„principiu de drept“</i> în alt principiu de drept, tot aşa cum timpul nu poate transforma adevărul că suma unghiurilor unui triunghi este egală cu două unghiuri drepte, într-un alt adevăr că suma unghiurilor unui triunghi ar fi egală cu trei unghiuri drepte.</p>', '<blockquote>„Niciodată nu veţi reuşi să faceţi — exclamă Proudhon — ca durata timpului, care prin ea însăşi nu creează nimic, nu schimbă nimic, nu modifică nimic, să poată <i>să-l transforme</i> pe <i>uzufructuar</i> în <i>proprietar“</i>.</blockquote>', '<p>D-l Edgar conchide: spunând că simpla durată a timpului nu poate <i>să transforme</i> un principiu de drept în alt principiu de drept, spunând că în general această durată ca atare nu poate să schimbe sau să modifice ceva, Proudhon dă dovadă de inconsecvenţă atunci când face din <i>timpul de muncă</i> măsura <i>valorii</i> economice a produsului muncii. D-l Edgar reuşeşte să formuleze această observaţie critic critică datorită faptului că traduce „valeur“ [valoare] prin „Geltung“ [însemnătate, semnificaţie] şi că în felul acesta capătă posibilitatea de a aplica termenul Geltung în acelaşi sens atât unui principiu de drept cât şi valorii (Wert) comerciale a unui produs al muncii. El a reuşit să facă acest lucru identificând durata goală a timpului cu timpul de muncă plin. Dacă Proudhon ar fi spus că timpul nu poate să prefacă o muscă în elefant, critica critică ar fi fost tot atât de îndreptăţită să conchidă: în acest caz el nu poate să facă din timpul de muncă măsura salariului.</p>', '<p>Că <i>timpul de muncă cerut</i> pentru producerea unui obiect intră în <i>cheltuielile de producţie</i> ale acestui obiect, că <i>cheltuielile de producţie</i> ale unui obiect reprezintă ceea ce el <i>costă</i>, deci suma cu care poate fi <i>vândut</i>, abstracţie făcând de efectele <i>concurenţei</i>, sunt lucruri care trebuie să fie accesibile chiar şi criticii critice. În afara timpului de muncă şi a materialului muncii, economiştii înglobează în cheltuielile de producţie şi renta proprietarului funciar, precum şi dobânzile şi profitul capitalistului. La Proudhon, acestea din urmă sunt înlăturate, deoarece este înlăturată şi proprietatea privată. Nu mai rămân deci decât timpul de muncă şi cheltuielile. Făcând din timpul de muncă, din existenţa determinată şi nemijlocită a activităţii omeneşti ca atare măsura salariului şi a determinării valorii produsului, Proudhon face din elementul omenesc elementul hotărâtor, pe când, în vechea economie politică, decisivă era puterea materială a capitalului şi a proprietăţii funciare. Cu alte cuvinte, Proudhon îl restabileşte pe om în drepturile lui, dar o face într-o formă care mai ţine de economia politică, deci într-o formă plină de contradicţii. Pentru a ne da seama cât de just procedează Proudhon din punctul de vedere al economiei politice, este de ajuns să luăm în considerare faptul că, chiar în primele pagini ale lucrării sale „An Inquiry into the Nature and Causes of the Wealth of Nations“ [„Studiu asupra naturii şi cauzelor avuţiei naţiunilor“], întemeietorul noii economii politice, <i>Adam Smith</i>, dezvoltă ideea că înainte de instituirea proprietăţii private, deci în ipoteza <i>inexistenţei proprietăţii private</i>, <i>timpul de muncă</i> era măsura <i>salariului</i>, precum şi a <i>valorii produsului muncii</i>, care încă nu se deosebea de salariu.</p>', '<p>Să admită însă critica critică pentru un moment că Proudhon n-a pornit de la premisa salariului. Crede ea oare că <i>timpul</i> necesar pentru producerea unui obiect va înceta <i>vreodată</i> să constituie un moment esenţial al „însemnătăţii“ acestui obiect. Crede ea oare că timpul va înceta să fie <i>preţios?</i></p>', '<p>Întrucât priveşte producţia materială nemijlocită, chestiunea dacă un obiect oarecare trebuie să fie produs sau nu, adică chestiunea <i>valorii</i> obiectului, va depinde esenţialmente de timpul de muncă cerut pentru producerea lui. Căci de timp depinde dacă societatea are timpul necesar pentru o dezvoltare cu adevărat omenească.</p>', '<p>Şi chiar în domeniul producţiei <i>spirituale</i>, dacă vreau să procedez în mod raţional, nu trebuie oare, la stabilirea volumului, a caracterului şi planului unei lucrări spirituale, să ţin seama şi de timpul necesar pentru producerea ei? Altfel mă expun cel puţin riscului ca obiectul meu, care există în idee, să nu devină niciodată un obiect real, deci să nu poată dobândi decât valoarea unui obiect imaginar, adică o <i>valoare imaginară</i>.</p>', '<p>Critica economiei politice, făcută din punctul de vedere al economiei politice, recunoaşte toate determinările esenţiale ale activităţii omeneşti, dar numai într-o formă înstrăinată. Aşa, de pildă, în cazul de faţă ea transformă însemnătatea timpului pentru <i>munca omenească</i> în însemnătatea lui pentru <i>salariu</i>, pentru munca salariată.</p>', '<p>D-l Egdar continuă:</p>', '<blockquote>„Pentru ca talentul să fie silit să accepte măsura arătată mai sus, Proudhon <i>abuzează</i> de noţiunea <i>libertăţii tranzacţiilor</i> şi afirmă că societatea şi membrii ei au dreptul de a refuza creaţiile talentului“.</blockquote>', '<p>La <i>adepţii lui Fourier</i> şi <i>ai lui Saint-Simon</i>, talentul, situându-se pe tărâmul economiei politice, formulează exagerate <i>pretenţii de onorariu</i>, luând ca măsură a <i>valorii de schimb</i> a producţiilor sale închipuirile lui despre propria sa valoare infinită. La aceste pretenţii ale talentului, Proudhon răspunde exact aşa cum economia politică răspunde la orice pretenţii ale unui preţ care vrea să se ridice cu mult deasupra aşa-zisului preţ natural, adică deasupra cheltuielilor de producţie a obiectului oferit, şi anume răspunde invocând libertatea tranzacţiilor. Dar Proudhon nu <i>abuzează</i> de acest raport în sensul economiei politice; dimpotrivă, el presupune drept ceva real ceea ce la economişti nu este decât nominal şi iluzoriu: <i>libertatea</i> părţilor contractante.</p>'],
'idChr': '1.11.03text',
'title': `Despre valoare`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Despre filozofia idealistă</h6>', '<p>Misterul expunerii critice a „Misterelor Parisului“ este misterul <i>construcţiei speculative, hegeliene</i>. După ce d-l Szeliga a declarat drept „mistere“ „sălbăticirea în cadrul civilizaţiei“ şi lipsa de drepturi în stat, adică după ce le-a redus la categoria <i>„mister“</i>, el lasă „misterul“ să-şi urmeze <i>cursul vieţii sale speculative</i>. Câteva cuvinte vor fi suficiente pentru a caracteriza în <i>general</i> construcţia speculativă. Felul în care d-l Szeliga tratează „Misterele Parisului“ ne va arăta aplicarea ei în particular.</p>', '<p>Dacă, operând cu mere, pere, fragi şi migdale reale, îmi formez noţiunea generală de <i>„fruct“ („Frucht“)</i>, dacă merg mai departe şi-mi <i>imaginez</i> că noţiunea mea abstractă: „Fructul“ <i>(„die</i> Frucht“), la care ajung pornind de la fructe reale, este o esenţă care există în afara mea, ba chiar constituie <i>adevărata</i> esenţă a perei, a mărului etc., aceasta înseamnă că, vorbind în termeni <i>speculativi</i>, proclam „Fructul“ drept <i>„substanţă“</i> a perei, a mărului, a migdalei etc. Prin aceasta eu spun că pentru pară nu este esenţial faptul că este pară, că pentru măr nu este esenţial faptul că este măr. Esenţial la aceste lucruri n-ar fi existenţa lor determinată reală, care poate fi intuită prin simţuri, ci acea esenţă pe care am abstras-o din ele şi pe care le-am substituit-o, esenţa noţiunii mele, „Fructul“. Eu proclam deci mărul, para, migdala etc. drept simple forme de existenţă, <i>moduri</i> ale „Fructului“. Este adevărat că judecata mea finită, ajutată de simţuri, distinge mărul de pară şi para de migdală, dar raţiunea mea speculativă declară că această distincţie senzorială este neesenţială şi indiferentă. Raţiunea speculativă vede în măr <i>acelaşi lucru</i> ca în pară şi în pară acelaşi lucru ca în migdală, şi anume „Fructul“. Fructele reale particulare nu sunt considerate decât ca fructe <i>aparente</i>, a căror esenţă adevărată este „Substanţa“, „Fructul“.</p>', '<p>În felul acesta nu se ajunge la o prea mare <i>bogăţie de determinări (Bestimmungen)</i>. Mineralogul a cărui ştiinţă s-ar limita exclusiv la constatarea că toate mineralele sunt în realitate „Mineralul“ n-ar fi mineralog decât în <i>propria sa închipuire</i>. La vederea oricărui mineral, mineralogul speculativ ar spune: „Mineralul“, şi toată ştiinţa sa s-ar limita la repetarea acestui cuvânt de atâtea ori câte minerale reale există.</p>', '<p>Gândirea speculativă, care din diferitele fructe reale a făcut <i>un</i> „fruct“ al abstracţiei — „Fructul“ —, este nevoită deci, pentru a ajunge la aparenţa unui conţinut real, să încerce într-un chip oarecare să revină de la „Fruct“, de la <i>substanţă</i>, la <i>diversele</i> fructe reale din viaţa de toate zilele, la pară, la măr, la migdală etc. Dar pe cât de uşor este să obţii, pornind de la fructele reale, noţiunea abstractă „Fructul“, pe atât de greu este ca, pornind de la noţiunea abstractă „Fructul“, să obţii fructe reale. Este chiar imposibil să ajungi de la o abstracţie la ceea ce este <i>contrariul</i> abstracţiei dacă nu <i>renunţi</i> la abstracţie.</p>', '<p>De aceea filozoful speculativ renunţă la abstracţia „Fructului“, dar renunţă la ea într-un chip <i>speculativ, mistic</i>, şi anume păstrând aparenţa că nu renunţă la ea. Adevărul însă este că el numai în aparenţă depăşeşte această abstracţie. El raţionează cam în felul următor:</p>', '<p>Dacă în realitate mărul, para, migdala, fraga nu sunt altceva decât „Substanţa“, „Fructul“, se pune întrebarea: cum se face că „Fructul“ îmi apare când sub formă de măr, când sub formă de pară sau de migdală, de unde provine această <i>aparenţă de diversitate</i> care contrazice atât de palpabil concepţia mea speculativă despre <i>unitate</i>, despre „Substanţă“, despre „Fruct“?</p>', '<p>Aceasta se explică, răspunde filozoful speculativ, prin faptul că „Fructul“ nu este o esenţă moartă, nediferenţiată, nemişcată, ci o esenţă vie, care se autodiferenţiază şi care se află în mişcare. Diversitatea fructelor din viaţa de toate zilele are importanţă nu numai pentru intelectul <i>meu</i> senzorial, ci şi pentru „Fructul“ însuşi, pentru raţiunea speculativă. Diferitele fructe din viaţa de toate zilele sunt diferite manifestări de viaţă ale „fructului <i>unic“</i>, ele sunt cristalizări pe care le creează „Fructul“ însuşi. Astfel, de pildă, în măr „Fructul“ îşi acordă o existenţă de măr, în pară o existenţă de pară. De aceea nu mai putem să spunem, cum am spune din punctul de vedere al noţiunii de substanţă: para este „Fructul“, mărul este „fructul“, migdala este „fructul“, ci, dimpotrivă, „Fructul“ se afirmă ca pară, „Fructul“ se afirmă ca măr, „Fructul“ se afirmă ca migdală, iar deosebirile care diferenţiază mărul, para, migdala între ele sunt tocmai autodiferenţierile <i>„Fructului“</i> şi fac ca diferitele fructe să fie verigi diferenţiate în procesul de viaţă al „Fructului“. „Fructul“ nu mai este, aşadar, o unitate fără conţinut, nediferenţiată, ci unitatea ca <i>ansamblul</i>, ca <i>„totalitatea“</i> fructelor care <i>formează</i> o <i>„succesiune organică“</i>. În fiecare verigă din această serie, „Fructul“ îşi dăruieşte o existenţă concretă mai dezvoltată, mai pronunţată, până când în cele din urmă, ca „sinteză“ a tuturor fructelor, devine totodată <i>unitatea</i> vie care le conţine pe fiecare dintre ele, dizolvate în ea însăşi, după cum le şi produce din ea însăşi, aşa cum, de pildă, toate membrele corpului se transformă neîncetat în sânge şi se reproduc neîncetat din sânge.</p>', '<p>Prin urmare, dacă religia creştină cunoaşte numai o <i>singură</i> întruchipare a lui dumnezeu, în schimb filozofia speculativă posedă tot atâtea întruchipări câte lucruri există, după cum în cazul de faţă ea posedă în fiecare fruct o întruchipare a substanţei, a fructului absolut. Ceea ce interesează deci în primul rând pe filozoful speculativ este de a produce <i>existenţa</i> fructelor reale, existente în viaţa de toate zilele, şi de a spune apoi cu un aer misterios că există mere, pere, migdale şi stafide. Dar merele, perele, migdalele şi stafidele pe care le regăsim în lumea speculativă nu mai sunt decât <i>aparenţe</i> de mere, pere, migdale şi stafide, căci ele reprezintă momente ale vieţii „Fructului“, ale acestei <i>entităţi</i> abstracte <i>a intelectului</i>, şi de aceea sunt ele însele <i>entităţi</i> abstracte <i>ale intelectului</i>. Prin urmare, ceea ce te bucură în această operaţie speculativă este faptul că regăseşti toate fructele reale, dar nu ca fructe răsărite din pământul material, ci ca fructe cu o semnificaţie superioară, mistică, izvorâte din eterul minţii tale şi reprezentând întruchipări ale „Fructului“, ale <i>subiectului absolut</i>. Deci, dacă te întorci de la abstracţie, de la entitatea <i>supranaturală</i> a intelectului — „Fructul“ —, la fructele <i>naturale</i> reale, atunci, dimpotrivă, atribui totodată fructelor naturale o semnificaţie supranaturală şi le transformi în abstracţii pure. Ceea ce te interesează înainte de toate este tocmai să dovedeşti <i>unitatea</i> „Fructului“ în toate aceste manifestări de viaţă ale sale — în măr, în pară, în migdală —, adică <i>legătura mistică</i> dintre aceste fructe, şi să arăţi cum în fiecare dintre ele „Fructul“ se realizează <i>treptat</i> şi trece <i>în mod necesar</i> de la o formă de existenţă concretă a sa la alta, de exemplu de la existenţa sa concretă ca stafidă la existenţa sa concretă ca migdală. Valoarea fructelor din viaţa de toate zilele <i>nu mai</i> constă deci în însuşirile lor <i>naturale, ci</i> în însuşirea lor <i>speculativă</i>, care rezervă fiecărui fruct un loc anumit în procesul de viaţă al „Fructului absolut“.</p>', '<p>Omul de rând nu crede că spune ceva extraordinar atunci când afirmă că există mere şi pere. Filozoful însă, atunci când exprimă în termeni speculativi aceste existenţe, spune ceva <i>extraordinar</i>. El a săvârşit o <i>minune;</i> din <i>entitatea</i> ireală <i>a intelectului</i>, „Fructul“, el a creat <i>entităţi reale ale naturii:</i> mărul, para etc., adică din <i>propriul</i> său <i>intelect abstract</i>, pe care el şi-l imaginează ca un subiect absolut, aflat în afara sa, în cazul de faţă ca „Fructul“, el a <i>creat</i> aceste fructe, şi ori de câte ori filozoful speculativ afirmă existenţa cutărui sau cutărui obiect, el îndeplineşte un act de creaţie.</p>', '<p>Se înţelege de la sine că filozoful speculativ poate să realizeze acest proces de creaţie neîntreruptă numai datorită faptului că prezintă drept determinări <i>descoperite</i> de el proprietăţi unanim cunoscute şi senzorial intuite ale mărului, perei etc., numai datorită faptului că dă formulelor abstracte ale intelectului, pe care numai intelectul abstract le poate crea, <i>numele</i> unor lucruri reale; în sfârşit, numai datorită faptului că proclamă drept <i>autoactivitate</i> a subiectului absolut, a „Fructului“, <i>propria</i> sa activitate, prin care <i>el trece</i> de la reprezentarea măr la reprezentarea pară.</p>', '<p>Această operaţie se numeşte în limbaj speculativ: conceperea <i>substanţei</i> ca <i>subiect</i>, ca <i>proces lăuntric</i>, ca <i>persoană absolută</i>, şi acest mod de concepere constituie trăsătura esenţială a metodei <i>hegeliene</i>.</p>', '<p>Era necesar să începem cu aceste observaţii preliminare pentru a-l face inteligibil pe d-l Szeliga. Dacă până acum d-l Szeliga a redus relaţii reale, ca, de pildă, dreptul şi civilizaţia, la categoria misterului, transformând astfel „Misterul“ în substanţă, abia acum el se ridică pe culmi cu adevărat speculative, pe culmi <i>hegeliene</i>, şi transformă „Misterul“ într-un subiect de sine stătător care se <i>întruchipează</i> în situaţii şi persoane reale, astfel încât contese, marchize, grizete, portari, notari, şaratani, intrigi amoroase, baluri, uşi de lemn etc. reprezintă manifestările de viaţă ale acestui subiect. După ce a creat din lumea reală categoria „Misterul“, el creează acum din această categorie lumea reală.</p>', '<p>În expunerea d-lui Szeliga, misterele <i>construcţiei speculative</i> se vor dezvălui într-un mod cu atât <i>mai evident</i>, cu cât el are incontestabil un <i>dublu</i> avantaj faţă de <i>Hegel</i>. În primul rând, Hegel posedă măiestria sofistică de a prezenta drept proces al închipuitei entităţi a intelectului, al subiectului absolut, procesul prin care, cu ajutorul intuiţiei senzoriale şi al reprezentării, filozoful trece de la un obiect la altul. În al doilea rând, înăuntrul expunerii <i>speculative</i>, Hegel face foarte adesea o expunere <i>reală</i> care surprinde <i>lucrul</i> însuşi. Această dezvoltare reală <i>înăuntrul</i> dezvoltării speculative a noţiunilor îl determină pe cititor să ia dezvoltarea speculativă drept reală, iar dezvoltarea reală drept speculativă.</p>', '<p>La d-l Szeliga aceste două dificultăţi dispar. Dialectica sa este liberă de orice fel de ipocrizie şi prefăcătorie. El îşi execută scamatoria cu o onestitate lăudabilă şi cu o francheţe nemeşteşugită. Apoi, <i>nicăieri</i> el nu dezvoltă un <i>conţinut real</i>, astfel încât la el construcţia speculativă se înfăţişează ochiului în toată frumuseţea ei nudă, fără nici un fel de adaosuri stânjenitoare, fără văluri echivoce. În afară de aceasta, exemplul d-lui Szeliga ne arată în chip strălucit cum speculaţia, pe de o parte, creează <i>apriori</i> într-un mod aparent liber, din ea însăşi, obiectul ei, şi cum, pe de altă parte, tocmai pentru că pe calea sofismelor vrea să scape de dependenţa raţională şi firească faţă de <i>obiect</i>, cade în cea mai iraţională şi mai nefirească <i>robie</i> faţă de obiect, ale cărui determinări, fie cât de întâmplătoare şi individuale, e nevoită să le construiască ca determinări absolut necesare şi generale.</p>'],
'idChr': '1.11.04text',
'title': `Despre filozofia idealistă`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Despre concepţia idealistă a istoriei</h6>', '<p>După cum la vechii teologi plantele nu există decât pentru a fi mâncate de animale, iar animalele pentru a fi mâncate de oameni, tot astfel istoria nu există decât pentru a servi la actul de consum al devorării teoretice, adică la <i>demonstrare</i>. Omul există ca să existe istoria, iar istoria ca să existe <i>demonstrarea adevărurilor</i>. În această formă <i>critic</i> banalizată se repetă înţelepciunea speculativă care afirmă că omul şi istoria există pentru ca <i>adevărul</i> să ajungă la <i>conştiinţa de sine</i>.</p>', '<p>În felul acesta <i>istoria</i> devine, ca şi <i>adevărul</i>, o persoană aparte, un subiect metafizic, în timp ce indivizii umani reali nu sunt decât purtătorii acestui subiect metafizic. De aceea critica absolută foloseşte expresii ca acestea:</p>', '<blockquote><i>„Istoria</i> nu îngăduie să-ţi baţi joc de ea, <i>Istoria</i> a făcut cele mai mari sforţări, <i>Istoria</i> era preocupată; la ce ar sluji Istoria? <i>Istoria</i> ne aduce dovada categorică, <i>Istoria</i> pune pe tapet adevăruri etc.“.</blockquote>', '<p>Dacă, după cum afirmă critica absolută, istoria a fost preocupată până acum numai de <i>câteva</i> adevăruri dintre cele mai simple de acest gen, care până la urmă sunt de la sine înţelese, este cazul să spunem că această sărăcie pe care critica o atribuie experienţei omeneşti de până acum dovedeşte în primul rând <i>propria</i> ei sărăcie. Din punct de vedere necritic, rezultatul istoriei constă, dimpotrivă, în faptul că cel mai complicat adevăr, chintesenţa oricărui adevăr, <i>oamenii</i>, încep în cele din urmă să se înţeleagă de la sine.</p>', '<blockquote>„Dar — argumentează mai departe critica absolută — adevăruri care pentru masă <i>par</i> a fi atât de evidente încât sunt <i>din capul locului</i> de la sine înţelese... şi, după părerea masei, n-au nevoie să fie dovedite, asemenea adevăruri nu merită ca istoria să prezinte în mod expres dovada valabilităţii lor; în general, ele nu intră în sfera sarcinii care revine istoriei“.</blockquote>', '<p>În zelul ei sacru împotriva masei, critica absolută îi spune cele mai rafinate complimente; dacă un adevăr <i>este</i> evident pentru că în ochii masei el <i>pare</i> a fi evident, dacă istoria îşi <i>stabileşte atitudinea</i> faţă de adevăruri în conformitate cu <i>părerea</i> masei, înseamnă că judecata masei este absolută, infailibilă, este <i>legea</i> istoriei, a istoriei care nu demonstrează decât ceea ce pentru masă <i>nu</i> este limpede ca lumina zilei şi de aceea trebuie să fie dovedit. Prin urmare, masa prescrie istoriei „sarcina“ şi „preocupările“ ei.</p>', '<p>Critica absolută vorbeşte de „adevăruri care sunt <i>din capul locului</i> de la sine înţelese“. În naivitatea ei critică, ea inventează un <i>„din capul locului“</i> absolut şi o <i>„masă“</i> abstractă, invariabilă. Acest „din capul locului“ al masei din secolul al XVI-lea şi „din capul locului“ al masei din secolul al XIX-lea sunt în ochii criticii absolute tot atât de puţin deosebite între ele ca şi înseşi aceste mase. Ceea ce caracterizează un adevăr care a devenit <i>adevărat</i> şi <i>evident</i>, un adevăr de la sine înţeles, e tocmai faptul că „„este <i>din capul locului</i> de la sine înţeles“. Polemica criticii absolute împotriva adevărurilor care sunt din capul locului de la sine înţelese este polemica împotriva adevărurilor care sunt în genere „de la sine înţelese“.</p>', '<p>Un adevăr care este de la sine înţeles a pierdut pentru critica absolută, ca şi pentru <i>dialectica</i> divină, toată savoarea sa, tot sensul său, şi a devenit lipsit de orice <i>valoare</i>. A devenit insipid ca o apă stătută. Critica absolută dovedeşte deci, pe de o parte, tot ce e de la sine înţeles şi, în afară de aceasta, multe alte lucruri care au norocul să fie de neînţeles şi de aceea nu vor fi niciodată de la sine înţelese. Pe de altă parte, tot ce are nevoie să fie dedus şi demonstrat îi apare ca fiind de la sine înţeles. De ce? Pentru că atunci când este vorba de <i>sarcini reale</i> e <i>de la sine</i> înţeles că ele <i>nu</i> sunt de la sine înţelese.</p>', '<p>Deoarece Adevărul, ca şi istoria, este un subiect eteric, separat de masa materială, el nu se adresează oamenilor empirici, ci <i>„adâncurilor sufletului“</i>. Pentru <i>„a se face cunoscut cu adevărat“</i>, el nu atinge <i>trupul</i> omenesc <i>grosolan</i> care trăieşte în fundul unui subsol în Anglia sau undeva sus, într-o mansardă în Franţa, ci „străbate“ „de la un capăt la altul“ măruntaiele sale idealiste. Critica absolută atestă, ce-i drept, că până acum „masa“ a fost atinsă, dar în felul ei, adică superficial, de adevărurile pe care istoria a binevoit „să le pună pe tapet“; dar în acelaşi timp proroceşte că</p>', '<blockquote><i>„raportul dintre masă</i> şi <i>progresul istoric</i> se va <i>schimba cu desăvârşire“</i>.</blockquote>', '<p>Sensul tainic al acestei profeţii critice nu va întârzia să devină „evident“ pentru noi.</p>', '<blockquote>„Toate acţiunile mari ale istoriei de până acum — aflăm noi — au fost <i>din capul locului</i> neizbutite şi lipsite de succes real, pentru că masa era <i>interesată</i> în aceste acţiuni şi <i>se entuziasma</i> pentru ele, cu alte cuvinte ele au trebuit să aibă un sfârşit jalnic, pentru că ideea care se afla la baza lor era de aşa natură încât trebuia să se mulţumească cu o înţelegere superficială a ei şi să conteze deci pe aprobarea masei“.</blockquote>', '<p>S-ar părea că un mod de a înţelege care satisface o idee şi care deci corespunde unei idei încetează de a mai fi superficial. D-l Bruno nu stabileşte decât în <i>aparenţă</i> o <i>relaţie</i> între <i>idee</i> şi <i>înţelegerea</i> ei, după cum nu stabileşte decât <i>în aparenţă</i> o <i>relaţie</i> între <i>acţiunea</i> istorică neizbutită şi <i>masă</i>. De aceea, dacă critica absolută într-adevăr condamnă ceva ca „superficial“, acest ceva este pur şi simplu istoria de până acum, ale cărei acţiuni şi idei au fost acţiuni şi idei ale „maselor“. Ea respinge istoria creată <i>de masă</i> şi vrea să pună în locul ei istoria <i>critică</i> (vezi d-l Jules Faucher despre problemele de actualitate ale Angliei). Potrivit istoriei <i>necritice</i> de până acum, adică potrivit istoriei care nu este concepută în spiritul criticii absolute, mai trebuie apoi să distingem în ce măsură masa <i>„era interesată“</i> în cutare sau cutare scopuri şi în ce măsură <i>„s-a entuziasmat“</i> pentru ele. <i>„Ideea“</i> se discredita totdeauna de îndată ce se despărţea de <i>„interes“</i>. Pe de altă parte, este lesne de înţeles că, atunci când apare pentru prima oară pe scena lumii, orice <i>„interes“</i> de masă care se înfăptuieşte în istorie depăşeşte mult, în <i>„idee“</i> sau în <i>„reprezentare“</i>, limitele sale reale şi se confundă cu interesul <i>omenesc</i> în general. Această <i>iluzie</i> formează ceea ce <i>Fourier</i> numeşte <i>tonul</i> fiecărei epoci istorice. În revoluţia de la 1789, <i>interesul</i> burgheziei, departe de <i>„a nu fi izbutit“, „a câştigat“</i> totul şi a obţinut <i>„un succes cât se poate de real“</i>, cu toate că fumul <i>„patosului“</i> s-a risipit şi cu toate că florile de <i>„entuziasm“</i> cu care acest interes îşi împodobise leagănul s-au vestejit. Acest <i>interes</i> a fost atât de puternic, încât a învins cu succes condeiul unui Marat, ghilotina teroriştilor, sabia lui Napoleon, crucifixul şi sângele regal al Bourbonilor. Revoluţia este „neizbutită“ numai pentru Masă, pentru care „ideea“ <i>politică</i> nu era ideea <i>„interesului“</i> ei real, al cărei principiu de viaţă real nu coincidea deci cu principiul de viaţă al revoluţiei şi ale cărei condiţii reale de emancipare se deosebeau esenţial de condiţiile în cadrul cărora burghezia putea să se emancipeze pe sine şi să emancipeze societatea. Prin urmare, dacă revoluţia, care poate reprezenta toate marile „acţiuni“ ale istoriei, este neizbutită, ea este neizbutită pentru că masa la ale cărei condiţii de viaţă s-a limitat în esenţă revoluţia era o masă <i>exclusivă, limitată</i>, care nu cuprindea totalitatea societăţii. Dacă, prin urmare, revoluţia nu este izbutită, aceasta nu se datoreşte faptului că masa „s-a entuziasmat“ pentru revoluţie şi că <i>„a fost interesată“</i> în ea, ci faptului că pentru partea cea mai numeroasă a masei, pentru partea distinctă de burghezie, principiul revoluţiei nu reprezenta interesul ei <i>real</i>, nici <i>propriul ei</i> principiu revoluţionar, ci <i>numai o „idee“</i>, deci numai un obiect de <i>entuziasm</i> momentan şi de <i>avânt</i> pur aparent.</p>', '<p>O dată cu profunzimea acţiunii istorice va creşte deci şi amploarea masei care o înfăptuieşte. În istoria critică, potrivit căreia în acţiunile istorice nu <i>„este vorba“</i> de masele care acţionează, nici de acţiunea empirică şi nici de <i>interesul</i> empiric al acestei acţiuni, ci, dimpotrivă, numai <i>„de o idee“</i> care rezidă <i>„în ele“</i>, în istoria critică lucrurile trebuie să se petreacă, fireşte, cu totul altfel.</p>', '<p>Critica ne învaţă:</p>', '<blockquote><i>„În masă, şi nu în altceva</i>, cum afirmă vechii ei purtători de cuvânt liberali, <i>trebuie căutat adevăratul duşman al spiritului“</i>.</blockquote>', '<p>Duşmanii progresului, <i>în afara</i> masei, sunt tocmai <i>produsele</i> de sine stătătoare, înzestrate cu viaţă <i>proprie</i>, ale <i>autoînjosirii</i>, <i>autorespingerii</i> şi <i>autoexteriorizării masei</i>. Ridicându-se împotriva <i>produselor</i> de sine stătătoare ale <i>autoînjosirii</i> sale, masa se ridică deci împotriva <i>propriei</i> ei deficienţe, după cum omul care se ridică împotriva existenţei lui dumnezeu se ridică împotriva <i>propriei</i> lui <i>religiozităţi</i>. Dar pentru că aceste autoexteriorizări <i>practice</i> ale masei există în lumea reală într-un mod exterior, ea este silită să le combată de asemenea <i>într-un mod exterior</i>. Ea nu trebuie cu nici un preţ să considere aceste produse ale autoînstrăinării sale numai ca pe nişte fantasmagorii <i>ideale</i>, ca pe nişte simple <i>exteriorizări ale conştiinţei de sine</i> şi să vrea să nimicescă înstrăinarea <i>materială</i> printr-o acţiune <i>spiritualistă</i> pur <i>interioară</i>. Încă în 1789 revista lui Loustalot <a href="javascript:void(0);" id="n61">[61]</a> avea ca moto:</p>', '<blockquote>Cei mari ni se par mari numai pentru că noi stăm în genunchi... Să ne ridicăm!... [original în franceză]</blockquote>', '<p>Dar pentru a te ridica nu este de ajuns să faci acest lucu în <i>gând</i> şi să laşi ca deasupra capului tău <i>real</i> şi <i>perceptibil</i> să atârne jugul <i>real</i> şi <i>perceptibil</i> care nu poate fi doborât cu ajutorul ideilor. <i>Critica absolută</i> a învăţat însă din <i>Fenomenologia</i> lui Hegel cel puţin Arta de a transforma lanţurile <i>reale, obiective</i>, care există <i>în afara mea</i>, în lanţuri <i>exclusiv ideale</i>, exclusiv <i>subiective</i>, care există exclusiv <i>în mine</i>, şi de a transforma, în consecinţă, toate luptele <i>exterioare</i>, senzoriale, în lupte de idei pure.</p>', '<p>Această transformare critică stă la baza <i>armoniei prestabilite</i> dintre <i>critica critică</i> şi <i>cenzură</i>. Din punctul de vedere critic, lupta scriitorului cu cenzura nu este o luptă „om contra om“. Cenzorul, dimpotrivă, nu este altceva decât <i>propriul meu tact, personificat</i> pentru mine prin solicitudinea poliţiei, propriul meu tact care luptă cu lipsa mea de tact şi cu lipsa mea de spirit critic. Numai în aparenţă, numai pentru senzorialitatea cea rea, lupta dintre scriitor şi cenzor este ceva distinct de lupta <i>interioară</i> a scriitorului <i>cu sine însuşi</i>. <i>În măsura</i> în care îmi apare ca un <i>zbir poliţienesc</i>, care ca <i>individ</i> ese <i>într-adevăr distinct de mine</i> şi care deformează produsul spiritului meu aplicându-i un criteriu exterior şi străin de obiect, cenzorui nu este decât o închipuire proprie <i>masei</i> <i>(massenhafte</i> Einbildung), o <i>himeră necritică</i>. Dacă „Tezele cu pivire la reforma filozofiei“ ale lui Feuerbach au fost interzise de cenzură, vina nu o poartă barbaria oficială a cenzurii, ci incultura tezelor lui Feuerbach. Critica <i>„pură“</i>, neîntinată de masă sau de materie, vede şi în cenzor un chip pur şi „eteric“, detaşat de orice realitate de masă (massenhafte Wirklichkeit).</p>', '<p>Critica absolută a proclamat <i>„masa“</i> ca <i>adevăratul duşman</i> al <i>spiritului</i>. Dezvoltând această idee, ea spune:</p>', '<blockquote>„Spiritul ştie acum unde trebuie <i>să-l caute</i> pe unicul său <i>adversar:</i> în autoînşelarea şi în inconsistenţa masei“.</blockquote>', '<p>Critica absolută porneşte de la <i>dogma</i> că toate drepturile îi aparţin <i>„spiritului“</i>. Ea porneşte de asemenea de la <i>dogma</i> existenţei <i>extrapământeşti</i> a spiritului, adică a existenţei lui în afara masei omenirii. În sfârşit, ea transformă, pe de o parte, „Spiritul“, „Progresul“ şi, pe de altă parte, „Masa“ în entităţi <i>fixe</i>, în concepte, şi în această calitate le raportează pe unele la altele ca pe nişte extreme constante date. Criticii absolute nu îi dă prin minte să cerceteze <i>„spiritul“</i> însuşi, să cerceteze dacă „frazeologia“, „autoînşelarea“, „inconsistenţa“ nu izvorăsc cumva din propria lui natură spiritualistă, din pretenţiile lui lipsite de temei. Spiritul este, dimpotrivă, <i>absolut</i>, dar, din păcate, el se transformă neîncetat în <i>lipsă de spirit:</i> socotelile lui de acasă nu se potrivesc niciodată cu cele din târg. De aceea el trebuie să aibă neapărat <i>un adversar</i> care unelteşte împotriva lui. Acest <i>adversar</i> este masa.</p>', '<p>La fel se prezintă lucrurile cu <i>„progresul“</i>. Cu toate pretenţiile de <i>„progres“</i>, se observă mereu cazuri de <i>regres</i> şi de <i>mişcări în cerc</i>. Departe de a presupune că în categoria <i>„progres“</i> lipseşte orice conţinut, că este o categorie abstractă, critica absolută, dimpotrivă, dă dovadă de atâta profunzime încât consideră <i>„progresul“</i> ca ceva absolut, pentru a putea să explice regresul prin existenţa unui <i>„adversar personal“</i> al progresului: <i>masa</i>. Pentru că <i>„masa“</i> nu este altceva decât <i>„opusul spiritului“</i>, al Progresului, al „Criticii“, ea nu poate fi determinată decât prin această opoziţie imaginară. Abstracţie făcând de această opoziţie, critica nu ştie să spună despre <i>sensul</i> şi existenţa masei decât ceva cu totul neprecis, deci <i>absurd:</i></p>', '<blockquote>„Masa în <i>sensul</i> în care acest <i>«cuvânt»</i> se referă <i>de asemenea</i> la <i>aşa-zisa</i> lume cultivată“.</blockquote>', '<p>Un „de asemenea“ şi un „aşa-zisa“ sunt suficinte pentru o definiţie critică. Ca atare, Masa este distinctă de masele <i>reale</i> şi există ca <i>„masă“</i> numai pentru <i>„critică“</i>.</p>', '<p>Toţi autorii comunişti şi socialişti au pornit de la constatarea că, pe de o parte, chiar şi acţiunile strălucite, desfăşurate în cele mai favorabile condiţii, rămân, după cât se pare, fără rezultate strălucite şi degenerează în banalitate, iar pe de altă parte <i>toate progresele realizate de spirit</i> au fost până acum <i>progrese în detrimentul masei omenirii</i>, a cărei situaţie a devenit din ce în ce <i>mai inumană</i>. De aceea ei au declarat <i>„progresul“</i> (vezi <i>„Fourier“)</i> o vorbă goală, un cuvânt abstract şi nesatisfăcător; ei şi-au dat seama (vezi, printre alţii, <i>Owen)</i> că lumea civilizată are un viciu fundamental; de aceea au supus unei <i>critici</i> tăioase bazele <i>reale</i> ale societăţii contemporane. Acestei critici comuniste i-a corespuns imediat în practică mişcarea <i>masei largi</i> în detrimentul căreia a avut loc până acum dezvoltarea istorică. Trebuie să cunoşti activitatea studioasă, setea de cunoaştere, energia morală şi năzuinţa neobosită spre autodezvoltare a muncitorilor francezi şi englezi, pentru ca să-ţi poţi face o idee despre nobleţea <i>omenească</i> a acestei mişcări.</p>', '<p>Cât de mare este deci <i>agerimea de minte</i> a „criticii absolute“, care în faţa acestor fapte din domeniul vieţii intelectuale şi practice nu vede decât — sub un singur aspect — o <i>singură</i> latură a chestiunii, şi anume eşecul continuu al spiritului, şi care, în supărarea ei, mai caută şi un <i>adversar</i> al „Spiritului“, pe care îl găseşte în „Masă“! În cele din urmă, această mare <i>descoperire</i> critică se reduce la o <i>tautologie</i>. După părerea criticii, până acum Spiritul s-a lovit întotdeauna de o stavilă, de un obstacol, adică de un <i>adversar</i>, <i>pentru că</i> a avut un <i>adversar</i>. Şi cine este adversarul <i>spiritului? Lipsa de spirit</i>. Într-adevăr, pentru critică, masa nu este determinată decât ca „opusul“ spiritului, ca <i>lipsă de spirit</i> şi, dacă ar fi să luăm determinările mai detaliate ale lipsei de spirit, ca „indolenţă“, „superficialitate“, „mulţumire de sine“. Ce uriaş avantaj faţă de autorii comunişti: să te scuteşti de cercetarea izvoarelor lipsei de spirit, ale indolenţei, superficialităţii şi mulţumirii de sine şi, în loc de aceasta, să te mulţumeşti să le faci o <i>morală</i> severă şi <i>să descoperi</i> că sunt contrare spiritului şi progresului! Dacă aceste însuşiri sunt proclamate însuşiri ale Masei, considerată ca <i>subiect</i> care se mai deosebeşte de ele, această deosebire nu este altceva decât o <i>aparentă</i> deosebire „critică“. În afară de aceste însuşiri abstracte: lipsă de spirit, indolenţă etc., critica absolută mai operează numai în <i>aparenţă</i> cu un subiect concret <i>determinat</i>, căci în concepţia critică <i>„masa“</i> nu este <i>nimic</i> altceva decât aceste însuşiri abstracte, o altă <i>denumire</i> a lor, o <i>personificare fantastică</i> a lor.</p>', '<p>Relaţia dintre „spirit şi masă“ are însă şi un sens <i>ascuns</i> care se va dezvălui pe de-a-ntregul în cursul raţionamentelor ulterioare. Aici ne mărginim să-l semnalăm. Această relaţie <i>descoperită</i> de d-l Bruno nu este în realitate altceva decât <i>desăvârşirea critic-caricaturală a concepţiei hegeliene despre istorie</i>, concepţie care, la rândul ei, nu este altceva decât expresia <i>speculativă</i> a dogmei <i>creştine-germane</i> cu privire la opoziţia dintre <i>spirit</i> şi <i>materie</i>, dintre <i>dumnezeu</i> şi <i>lume</i>. În istorie, în viaţa omenirii însăşi, această opoziţie se exprimă prin faptul că puţine <i>personalităţi</i> alese, în calitate de spirit <i>activ</i>, se opun restului omenirii ca <i>masă lipsită de spirit</i>, ca <i>materie</i>.</p>', '<p>Concepţia despre istorie a lui <i>Hegel</i> presupune un <i>spirit abstract</i> sau <i>absolut</i>, care se dezvoltă în aşa fel încât omenirea nu este decât o <i>masă</i>, purtătoarea inconştientă sau conştientă a acestui spirit. De aceea el face ca în cadrul istoriei <i>empirice</i>, exoterice, să se petreacă o istorie <i>speculativă</i>, esoterică. Istoria omenirii se transformă în istoria <i>spiritului abstract</i> — deci <i>transcendent</i> faţă de omul real — al omenirii.</p>', '<p>Paralel cu această doctrină hegeliană s-a dezvoltat în Franţa învăţătura <i>doctrinarilor</i>, <a href="javascript:void(0);" id="n62">[62]</a> care proclamu <i>suveranitatea raţiunii</i> în opoziţie cu <i>suveranitatea poporului</i>, pentru a exclude masele şi pentru a guverna <i>singuri</i>. Lucru pe deplin cosecvent. Dacă activitatea omenirii <i>reale</i> nu este decât activitatea unei <i>mase</i> de indivizi umani, în schimb <i>universalitatea abstractă</i> — Raţiunea, Spiritul — trebuie să posede, dimpotrivă, o expresie abstractă, redusă numai la câţiva indivizi. Depinde apoi de poziţia şi de puterea de imaginaţie a fiecărui individ ca să se considere sau nu drept un asemenea reprezentant al „Spiritului“.</p>', '<p>Chiar la <i>Hegel</i>, <i>spiritul absolut</i> al istoriei îşi găseşte materialul în <i>masă</i>, şi abia în <i>filozofie</i> îşi găseşte el expresia corespunzătoare. Dar filozoful apare numai ca organul în care spiritul absolut, care făureşte istoria, devine conştient <i>în mod retrospectiv</i>, adică după îndeplinirea mişcării. Participarea filozofului la istorie se reduce la această conştiinţă retrospectivă, pentru că adevărata mişcare este îndeplinită de către spirit într-un mod <i>inconştient</i>. Filozoful vine deci post festum.</p>', '<p>Hegel se face vinovat de o dublă inconsecvenţă: în primul rând, el declară că filozofia este existenţa determinată a spiritului absolut, dar în acelaşi timp se fereşte să declare că <i>individul filozofic real</i> este acest spirit <i>absolut;</i> în al doilea rând, numai în <i>aparenţă</i> el face din spiritul absolut, ca spirit absolut, făuritorul istoriei.</p>'],
'idChr': '1.11.05text',
'title': `Despre concepţia idealistă a istoriei`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Reluarea „problemei evreieşti“</h6>', '<p>Dar după cum <i>activitatea industrială</i> nu se desfiinţează prin desfiinţarea <i>privilegiilor meşteşugurilor</i>, ale breslelor şi ale corporaţiilor, ci, dimpotrivă, adevărata dezvoltare a <i>industriei</i> începe abia după desfiinţarea acestor privilegii; după cum <i>proprietatea funciară</i> nu se desfiinţează prin desfiinţarea <i>privilegiilor</i> proprietăţilor funciare, ci, dimpotrivă, abia după desfiinţarea privilegiilor proprietăţii funciare începe circulaţia ei universală pe calea liberei parcelări şi a liberei înstrăinări; după cum <i>comerţul</i> nu se desfiinţează prin desfiinţarea <i>privilegiilor comerciale</i>, ci, dimpotrivă, abia în comerţul liber el îşi găseşte adevărata sa realizare, aşa şi religia se desfăşoară în toată universalitatea ei <i>practică</i> numai acolo unde nu există nici un fel de religie <i>privilegiată</i> (să ne amintim de statele Americii de Nord).</p>', '<p><i>„Baza“ „stării de drept public“</i> de astăzi, baza statului modern dezvoltat, o constituie nu societatea privilegiilor, cum îşi închipuie Critica, ci societatea privilegiilor <i>suprimate</i> şi <i>desfiinţate</i>, <i>societatea civilă</i> dezvoltată, în care îşi găsesc câmp liber elementele de viaţă care sub regimul domniei privilegiilor mai sunt încătuşate încă politiceşte. <i>„Nici o închistare privilegiată“</i> nu se mai opune alteia sau stării de drept public. După cum industria liberă şi comerţul liber desfiinţează închistarea privilegiată şi, implicit, lupta dintre diferite grupări închistate privilegiate, punând în locul lor pe omul eliberat de privilegii — privilegii care îi separă pe oameni de întreaga colectivitate, dar totodată îi grupează într-o colectivitate exclusivistă mai mică —, pe omul nelegat de semenul său nici măcar prin <i>aparenţa</i> vreunei legături generale şi dând naştere luptei generale a omului contra omului, a individului contra individului, tot astfel întreaga <i>societate civilă</i> nu este altceva decât acest război al tuturor indivizilor între ei, despărţiţi acum unii de alţii numai prin <i>individualitatea</i> lor, şi nestăvilita mişcare generală a forţelor spontane de viaţă, eliberate de cătuşele privilegiilor. Opoziţia dintre <i>statul reprezentativ democratic</i> şi <i>societatea civilă</i> este desăvârşirea opoziţiei <i>clasice</i> dintre <i>colectivitatea</i> de drept <i>public</i> şi <i>sclavie</i>. În lumea modernă, fiecare om este <i>în acelaşi timp</i> şi sclav şi membru al colectivităţii de drept public. Tocmai <i>sclavia societăţii civile este în aparenţă</i> cea mai mare <i>libertate</i>, pentru că pare a fi <i>independenţa</i> desăvârşită a individului, care ia drept <i>propria</i> sa libertate mişcarea nestăvilită a elementelor sale de viaţă înstrăinate, degajate de legături generale şi de îngrădiri impuse de om, cum sunt, de pildă, proprietatea, industria, religia etc., pe câtă vreme ea reprezintă, dimpotrivă, înrobirea sa desăvârşită şi totala lui dezumanizare. Locul <i>privilegiului</i> l-a luat acum <i>dreptul</i>.</p>', '<p>Prin urmare, abia aici, unde nu există nici o contradicţie între teoria liberă şi valabilitatea practică a privilegiilor, unde, dimpotrivă, „teoriei libere“ îi corespunde suprimarea practică a privilegiilor, industria <i>liberă</i>, comerţul <i>liber</i> etc., unde <i>nici</i> o închistare privilegiată nu se opune stării de drept public, unde contrdicţia semnalată de critică este <i>suprimată</i>, abia aici <i>există statul modern desăvârşit</i>.</p>', '<p>Tot aici domneşte o lege <i>diametral opusă</i> legii pe care d-l Bauer, în deplin acord cu d-l Martin (du Nord), o enunţă în legătură cu dezbaterile din Camera franceză:</p>', '<blockquote>„Aşa cum d-l Martin (du Nord) considera că propunerea de a omite în <i>lege</i> menţionarea zilei de <i>duminică</i> este echivalentă cu propunerea de a declara că creştinismul a încetat să mai existe, cu acelaşi drept — <i>şi acest drept este cu totul întemeiat</i> — declaraţia că <i>legea zilei de sâmbătă</i> nu mai este obligatorie pentru evreu ar echivala cu <i>proclamarea desfiinţării iudaismului“</i>.</blockquote>', '<p>În statul modern dezvoltat, lucrurile se petrec tocmai <i>invers</i>. Statul declară că religia, ca şi celelalte elemente ale vieţii civile, nu <i>încep</i> să existe în toată amploarea lor decât în ziua în care el le declară <i>nepolitice</i> şi de aceea le lasă în seama lor. Curmării (Auflösung) existenţei lor <i>politice</i>, cum este, de pildă, suprimarea existenţei politice a <i>proprietăţii</i> prin desfiinţarea <i>censului electoral</i>, suprimarea politică a <i>religiei</i> prin desfiinţarea <i>bisericii de stat</i>, acestei proclamări a morţii lor politice îi corespunde o dezvoltare colosală a vieţii lor, care de aici înainte se supune nestingherită propriilor sale legi şi se desfăşoară în toată amploarea existenţei sale.</p>', '<p><i>Anarhia</i> este legea societăţii civile emancipată de <i>privilegii</i>, care dezmembrează societatea, iar <i>anarhia societăţii civile</i> este temelia actualei <i>stări de drept public</i>, după cum starea de drept public constituie, la rândul ei, garanţia acestei anarhii. Pe cât sunt de opuse una alteia, pe atât se condiţionează reciproc.</p>', '<p>Din toate acestea se poate vedea în ce măsură Critica este capabilă să-şi însuşească „noul“. Dar dacă ar fi să rămânem în limitele „criticii pure“, se pune întrebarea: de ce critica, semnalând sus-arătata contradicţie în dezbaterile din Camera franceză, n-a căutat s-o înţeleagă ca o contradicţie <i>generală</i>, ceea ce, după propria ei părere, „ar fi <i>trebuit“</i> să se întâmple?</p>', '<blockquote>„Dar acest pas <i>era imposibil</i> pe vremea aceea, nu numai pentru că... nu numai pentru că... <i>ci şi</i> pentru că critica <i>era imposibilă</i> fără această <i>ultimă rămăşiţă</i> de împletire interioară cu opusul ei şi pentru că fără aceasta <i>n-ar fi putut să ajungă la punctul</i> de unde nu mai avea decât <i>un singur pas</i> de făcut“.</blockquote>', '<p>Era imposibil... pentru că... era imposibil! Critica ne asigură în plus că <i>„singurul pas“</i>, pasul fatal necesar „pentru a putea ajunge la punctul de unde nu mai avea decât <i>un singur pas</i> de făcut“, era imposibil. Şi cine ar putea să conteste acest lucru? Pentru a putea ajunge la un punct de unde nu mai rămâne decât <i>„un singur pas“</i> de făcut, este absolut imposibil să mai faci <i>„singurul pas“</i> care duce dincolo de punctul după care nu mai rămâne decât <i>„un singur pas“</i> de făcut.</p>', '<p>Totul e bine când se sfârşeşte bine! La sfârşitul bătăliei sale cu <i>masa</i>, care este ostilă lucrării lui Bauer „Problema evreiască“, Critica măturiseşte că concepţia <i>ei</i> despre <i>„drepturile omului“</i>,</p>', '<blockquote>„felul cum apreciază“ <i>ea</i> „religia în revoluţia franceză“, „libera esenţă politică la care făcea câteodată aluzie <i>în încheierea</i> raţionamentelor <i>ei“</i>, într-un cuvânt toată „epoca revoluţiei franceze n-a fost pentru Critică nici mai mult nici mai puţin decât un simbol — deci nu epoca încercărilor revoluţionare ale francezilor în sensul precis şi prozaic al acestor cuvinte —, un simbol, adică nimic mai mult decât o expresie fantastică a formelor pe care critica le vedea la sfârşit“.</blockquote>', '<p>Să lăsăm Criticii consolarea că, chiar dacă a păcătuit politiceşte, n-a făcut-o decât la „încheierea“ şi la „sfârşitul“ lucrărilor ei. Un beţivan faimos se consola cu gândul că niciodată n-a fost beat înainte de miezul nopţii.</p>', '<p>Pe terenul „problemei evreieşti“, Critica a câştigat incontestabil din ce în ce mai mult teren în dauna Inamicului. În nr. 1 al „Problemei evreieşti“, lucrarea Criticii pe care d-l Bauer a luat-o sub apărarea sa era încă absolută şi dezvăluia înţelesul <i>„adevărat“</i> şi <i>„general“</i> al „problemei evreieşti“. În nr. 2 Critica <i>„nu voia şi nu putea“</i> să depăşească limitele Criticii. În nr. 3 ar fi trebuit să mai facă <i>„un singur pas“</i>, dar acesta era „imposibil“... pentru că... „era imposibil“. Nu faptul că „nu voia şi nu putea“ a împiedicat-o să facă acest <i>„singur pas“</i>, ci faptul că s-a încurcat în mrejele „opusului“ său. Ar fi sărit cu mare plăcere peste ultima barieră, dar din nenorocire o <i>ultimă rămăşiţă</i> de <i>masă</i> rămăsese agăţată de criticele ei cizme de şapte poşte.</p>'],
'idChr': '1.11.06text',
'title': `Reluarea „problemei evreieşti“`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Revoluţia franceză</h6>', '<p><i>Mărginirea masei</i> a silit „Spiritul“, Critica, l-a silit pe d-l Bauer să nu vadă în <i>revoluţia franceză</i> epoca încercărilor revoluţionare ale francezilor în „sensul <i>prozaic“</i> al acestor cuvinte, ci <i>„numai“</i> un <i>„simbol“</i> şi o <i>„expresie fantastică“</i> a propriilor lui himere critice. Critica <i>se căieşte</i> de <i>„greşeala“</i> ei, supunând unei <i>noi examinări revoluţia</i>. Ea pedepseşte în acelaşi timp pe seducătorul nevinovăţiei ei — „masa“ —, comunicându-i rezultatele acestei „noi cercetări“.</p>', '<blockquote><i>„Revoluţia franceză</i> a fost o experienţă care aparţinea încă în întregime secolului al XVIII-lea“.</blockquote>', '<p>Faptul că o experienţă a secolului al XVIII-lea, cum a fost revoluţia franceză, a fost o experienţă care aparţinea încă în întregime secolului al XVIII-lea, şi nu secolului al XIX-lea, este un adevăr cronologic care pare să aparţină „încă în întregime“ adevărurilor care „sunt din capul locului de la sine înţelese“. Dar în limbajul Criticii, care nutreşte un resentiment puternic împotriva adevărurilor „evidente“, un astfel de adevăr se numeşte „examinare“ şi îşi găseşte loc, fireşte, într-o „nouă examinare a revoluţiei“.</p>', '<blockquote>„Dar ideile pe care revoluţia franceză le-a trezit la viaţă nu ne-au dus dincolo de <i>rânduielile</i> pe care această revoluţie a vrut să le desfiinţeze prin violenţă“.</blockquote>', '<p><i>Ideile</i> nu pot niciodată să ducă dincolo de cadrul vechii rânduieli a lumii; întotdeauna ele pot să ducă numai dincolo de cadrul ideilor vechii rânduieli a lumii. În general, ideile <i>nu</i> pot <i>înfăptui nimic</i>. Pentru înfăptuirea ideilor este nevoie de oameni care trebuie să întrebuinţeze forţa practică. Prin urmare, în <i>sensul</i> ei literal, sus-citata teză critică este iarăşi un adevăr de la sine înţeles, adică iarăşi o <i>„examinare“</i>.</p>', '<p>Fără a se sinchisi de această examinare, revoluţia franceză a generat idei care duc dincolo de cadrul <i>ideilor</i> vechii rânduieli a lumii în ansamblul ei. Mişcarea revoluţionară care a început la 1789 în <i>Cercle social</i>, care pe la mijlocul drumului ei a avut ca reprezentanţi principali pe <i>Leclerc</i> şi pe <i>Roux</i> şi care a fost înfrântă pentru un timp o dată cu conspiraţia lui <i>Babeuf</i>, această mişcare a generat ideea <i>comunistă</i>, pe care prietenul lui <i>Babeuf</i>, <i>Buonarroti</i>, a reintrodus-o în Franţa după revoluţia de la 1830. Această idee, consecvent elaborată, este <i>ideea unei noi rânduieli a lumii</i>.</p>', '<blockquote>„După ce revoluţia a suprimat de aceea“ (!) „îngrădirile feudale dinăuntrul vieţii poporului, ea a fost nevoită să satisfacă şi chiar să aţâţe egoismul pur al naţiunii; pe de altă parte, ea a fost nevoită să-l înfrâneze prin complementul lui necesar, recunoaşterea unei fiinţe supreme, această înaltă confirmare a ordinii generale de stat, care este menită să menţină coeziunea între diferiţii atomi egoişti“.</blockquote>', '<p>Egoismul naţiunii este egoismul spontan al ordinii generale de stat, în opoziţie cu egoismul stărilor sociale în societatea feudală. Fiinţa supremă este o înaltă confirmare a ordinii generale de stat şi deci a naţiunii. Şi totuşi fiinţa supremă trebuie <i>să înfrâneze</i> egoismul naţiunii, adică al ordinii generale de stat! Este o sarcină cu adevărat critică să înfrânezi un egoism prin confirmarea lui, ba chiar prin confirmarea lui <i>religioasă</i>, adică recunoscându-l ca pe o fiinţă supraomenească şi, prin urmare, eliberată de frânele omeneşti! Creatorii fiinţei supreme nu ştiu nimic despre această intenţie critică a lor.</p>', '<p>D-l <i>Buchez</i>, care consideră că fanatismul naţional se sprijină pe fanatismul religios, îl înţelege mai bine pe eroul său <i>Robespierre</i>.</p>', '<p>Roma şi Grecia s-au prăbuşit din cauza naţionalismului. Critica nu spune deci nimic specific despre revoluţia franceză atunci când afirmă că naţionalismul este vinovat de prăbuşirea ei. Ea nu ne spune de asemenea nimic despre naţiune atunci când afirmă că egoismul ei este un egoism <i>pur</i>. Acest egoism pur se dovedeşte a fi, dimpotrivă, un egoism spontan sumbru, înzestrat cu carne şi sânge, când îl compari, de pildă, cu egoismul pur al <i>eului fichtean</i>. Dar dacă puritatea lui nu este decât relativă, în opoziţie cu egoismul stărilor sociale din societatea feudală, atunci nu mai era nevoie de nici o „nouă examinare a revoluţiei“ pentru a descoperi că egoismul care are drept conţinut o naţiune întreagă este mai general sau mai pur decât egoismul care are drept conţinut o anumită stare socială şi o anumită corporaţie.</p>', '<p>Explicaţiile pe care le dă Critica despre ordinea generală de stat nu sunt mai puţin instructive. Ele se mărginesc la afirmaţia că ordinea generală de stat trebuie să lege laolaltă diferiţii atomi egoişti.</p>', '<p>Ca să vorbim precis şi prozaic, membrii societăţii civile nu sunt nicidecum <i>atomi</i>. <i>Proprietatea caracteristică</i> a atomului constă în faptul că nu posedă <i>nici un fel</i> de proprietăţi şi de aceea nu este legat de alte fiinţe din afara sa printr-o relaţie determinată <i>în mod necesar</i> de propria lui <i>natură</i>. Atomul nu are <i>nevoi</i>, el îşi este <i>suficient sieşi;</i> lumea din afara lui este <i>vidul</i> absolut, adică e lipsită de orice conţinut, de orice sens, de orice semnificaţie, tocmai pentru că atomul posedă înăuntrul său <i>toată deplinătatea</i> existenţei. În reprezentarea lui nesenzorială şi în abstracţia lui lipsită de viaţă, individul egoist al societăţii civile n-are decât să-şi închipuie că este <i>atom</i>, adică o fiinţă nelegată prin relaţii cu altceva, lipsită de nevoi, care îşi este suficientă sieşi, o fiinţă <i>absolut plină</i> şi fericită. Nefericita <i>realitate senzorială</i> nu se sinchiseşte de închipuirea acestui individ. Fiecare dintre simţurile lui îl sileşte să creadă în existenţa lumii şi a indivizilor din afara lui; chiar stomacul lui <i>profan</i> îi aminteşte zilnic că lumea <i>din afara</i> lui nu este <i>goală</i>, ci, dimpotrivă, este tocmai <i>ceea ce îl umple</i> pe el. Fiecare manifestare activă a fiinţei lui, fiecare însuşire a lui, fiecare instinct vital al său, devine <i>nevoie, necesitate</i>, care face ca <i>egoismul</i> său să se transforme în interes pentru alte lucruri şi pentru alţi oameni din afara lui. Dar cum nevoia unui individ nu este un lucru de la sine înţeles pentru celălalt individ egoist care posedă mijloacele de a satisface acea nevoie, cum nevoia nu are deci un raport direct cu satisfacerea ei, orice individ trebuie să creeze această legătură, devenind la rândul său un mijlocitor între nevoia străină şi obiectele acestei nevoi. Aşadar, <i>necesitatea naturală, însuşirile fiinţei omeneşti</i>, oricât de înstrăinată ar fi forma sub care s-ar manifesta, <i>interesul</i> —, iată ce leagă pe membrii societăţii civile unul de altul. Viaţa <i>civilă</i>, şi nu viaţa <i>politică</i>, constituie legătura <i>reală</i> dintre ei. Prin urmare, nu <i>statul</i> leagă laolaltă <i>atomii</i> societăţii civile, ci faptul că sunt <i>atomi</i> numai în <i>imaginaţie</i>, în <i>cerul</i> închipuirii lor, faptul că în <i>realitate</i> sunt fiinţe foarte deosebite de atomi, cu alte cuvinte că nu sunt nişte <i>egoişti divini</i>, ci nişte <i>oameni egoişti</i>. Numai <i>prejudecata politică</i> îşi mai poate închipui în vremea noastră că statul trebuie să cimenteze viaţa civilă, pe când în realitate, dimpotrivă, viaţa civilă este aceea care cimentează statul.</p>'],
'idChr': '1.11.07text',
'title': `Revoluţia franceză`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Materialismul francez şi originile socialismului</h6>', '<blockquote><i>„Spinozismul</i> a dominat secolul al XVIII-lea atât în forma sa franceză mai dezvoltată, care a făcut din materie substanţă, cât şi în deism, care a dat materiei un nume mai spiritualist... <i>Şcoala spinozistă franceză</i> şi adepţii deismului n-au fost decât două secte care purtau între ele controverse asupra adevăratului sens al sistemului lui <i>Spinoza</i>... Soarta simplă a acestui iluminism a fost ca el să piară şi să se dizolve în <i>romantism</i>, după ce a fost nevoit să devină prizonierul reacţiunii care începuse o dată cu mişcarea franceză“.</blockquote>', '<p>Aşa spune Critica.</p>', '<p>Istoriei critice a materialismului francez noi îi vom opune o schiţă sumară a istoriei sale profane, reale. Recunoaştem cu tot respectul prăpastia care desparte istoria aşa cum s-a petrecut în realitate de istoria aşa cum se petrece ea după decretul „Criticii absolute“, care creează în egală măsură atât vechiul cât şi noul. În sfârşit, dând ascultare prescripţiilor Criticii, „vom supune unui studiu perseverent“ întrebările: „de ce?“, „de unde?“, „încotro?“ pe care le pune istoria critică.</p>', '<p>„Ca să vorbim <i>precis</i> şi <i>prozaic“</i>, iluminismul francez din secolul al XVIII-lea şi în special <i>materialismul francez</i> nu au fost numai o luptă împotriva instituţiilor politice existente, ca şi împotriva religiei şi teologiei existente, ci şi, în aceeaşi măsură, o luptă <i>făţişă</i> şi <i>declarată</i> împotriva <i>metafizicii secolului al XVII-lea</i> şi împotriva <i>oricărei metafizici</i>, în special împotriva metafizicii lui <i>Descartes, Malebranche, Spinoza</i> şi <i>Leibniz</i>. <i>Filozofia</i> a fost opusă <i>metafizicii</i>, aşa cum <i>Feuerbach</i> a opus <i>filozofia trează beţiei speculative</i> atunci când a luat pentru prima oară poziţie hotărâtă contra lui <i>Hegel</i>. <i>Metafizica</i> secolului al XVII-lea, înfrântă de iluminismul francez şi mai ales de <i>materialismul francez</i> al secolului al XVIII-lea, a trăit <i>o restaurare victorioasă şi substanţială (gehaltvolle)</i> în <i>filozofia germană</i>, şi în special în <i>filozofia speculativă germană</i> a secolului al XIX-lea. După ce <i>Hegel</i> a îmbinat în mod genial această metafizică cu întreaga metafizică ce i-a urmat şi cu idealismul german, întemeind un imperiu metafizic universal, oricărui atac împotriva teologiei i-a corespuns iarăşi, ca şi în secolul al XVIII-lea, un atac împotriva <i>metafizicii speculative</i> şi împotriva <i>oricărei metafizici în general</i>. Ea va fi învinsă pentru totdeauna de acel <i>materialism</i> care a fost dus la perfecţiune prin activitatea <i>speculaţiei</i> însăşi şi care coincide cu <i>umanismul</i>. Dar aşa cum <i>Feuerbach</i> a reprezentat în domeniul <i>teoriei materialismul</i> care coincide cu <i>umanismul</i>, — <i>socialismul</i> şi <i>comunismul</i> francez şi englez l-au reprezentat în domeniul <i>practicii</i>.</p>', '<p>„Ca să vorbim <i>precis</i> şi <i>prozaic“</i>, există <i>două tendinţe</i> în <i>materialismul francez:</i> <i>una</i> porneşte de la <i>Descartes</i>, iar cealaltă de la <i>Locke</i>. Cea de-a doua este <i>prin excelenţă</i> un element al culturii <i>franceze</i> şi duce direct la <i>socialism</i>. Cea dintâi, materialismul <i>mecanicist</i>, duce la <i>ştiinţele naturii</i> propriu-zise, aşa cum s-au dezvoltat ele în Franţa. În cursul evoluţiei lor, cele două tendinţe se încrucişează între ele. Nu este cazul să examinăm mai amănunţit materialismul francez care porneşte direct de la <i>Descartes</i>, nici şcoala franceză a lui <i>Newton</i> şi nici dezvoltarea ştiinţelor naturii în Franţa în general.</p>', '<p>De aceea ne mărginim să remarcăm următoarele:</p>', '<p>În <i>fizica</i> sa, <i>Descartes</i> a atribuit <i>materiei</i> o forţă creatoare de sine stătătoare şi a considerat mişcarea <i>mecanică</i> drept viaţa materiei. El a separat complet <i>fizica</i> sa de <i>metafizica</i> sa. <i>În cadrul</i> fizicii sale, <i>materia</i> reprezintă unica <i>substanţă</i>, unica bază a existenţei şi a cunoaşterii.</p>', '<p>Materialismul <i>mecanicist</i> francez a aderat la <i>fizica</i> lui <i>Descartes</i> şi a respins metafizica sa. Discipolii săi au fost prin profesiunea lor <i>antimetafizicieni</i>, adică <i>fizicieni</i>.</p>', '<p><i>Medicul Le Roy</i> pune temelia acestei şcoli, în persoana medicului <i>Cabanis</i> ea atinge punctul său culminant, medicul <i>La Mettrie</i> este centrul ei. Descartes mai trăia când Le Roy a aplicat sufletului omenesc — la fel cu <i>La Mettrie</i> în secolul al XVIII-lea — construcţia carteziană a <i>animalului</i> şi a declarat că sufletul este un <i>mod al corpului</i>, iar <i>ideile</i> sunt <i>mişcări mecanice</i>. Le Roy credea chiar că Descartes şi-a ascuns adevărata lui părere. Descartes a protestat. La sfârşitul secolului al XVIII-lea, <i>Cabanis</i> a desăvârşit materialismul cartezian în cartea sa: <i>„Rapports du physique et du moral de l’homme“</i>.</p>', '<p>Materialismul <i>cartezian</i> dăinuie şi azi în Franţa. El a dobândit mari succese în <i>ştiinţele mecanice ale naturii</i>, care, ca să vorbim <i>precis şi prozaic</i>, sunt cele din urmă care ar putea să fie acuzate de <i>romantism</i>.</p>', '<p>Din momentul naşterii ei, <i>metafizica</i> secolului al XVII-lea, reprezentată în Franţa mai ales prin <i>Descartes</i>, a avut ca antagonist <i>materialismul</i>. În persoana lui <i>Gassendi</i>, restauratorul materialismului <i>epicurian</i>, materialismul s-a ridicat împotriva lui Descartes. Materialismul francez şi englez au păstrat întotdeauna o legătură strânsă cu <i>Democrit</i> şi cu <i>Epicur</i>. Un alt adversar al metafizicii lui Descartes a fost materialistul <i>englez Hobbes</i>. Gassendi şi Hobbes şi-au învins adversarul mult timp după moartea lor, chiar în perioada în care acesta domnea oficial în toate şcolile franceze.</p>', '<p><i>Voltaire</i> a remarcat că indiferenţa francezilor din secolul al XVIII-lea faţă de controversele dintre iezuiţi şi jansenişti se datora nu atât filozofiei, cât speculaţiilor financiare ale lui <i>Law</i>. Într-adevăr, răsturnarea metafizicii secolului al XVII-lea poate fi explicată prin influenţa teoriei materialiste a secolului al XVIII-lea numai în măsura în care însăşi această mişcare teoretică găseşte o explicare în caracterul practic al vieţii franceze de atunci. Această viaţă era axată pe linia prezentului imediat, a plăcerilor şi intereselor profane, a lumii <i>pământeşti</i>. Practicii sale antiteologice, antimetafizice, materialiste trebuiau să-i corespundă teorii antiteologice, antimetafizice, materialiste. Metafizica pierduse <i>în mod practic</i> orice credit. Aici nu vom arăta decât pe scurt evoluţia <i>teoretică</i> a acestui proces.</p>', '<p>Metafizica secolului al XVII-lea (vezi Descartes, Leibniz etc.) mai avea un conţinut <i>pozitiv</i>, profan. Ea făcea descoperiri în matematică, în fizică şi în alte ştiinţe exacte care păreau a fi indisolubil legate de ea. Dar chiar la începutul secolului al XVIII-lea această legătură aparentă a fost distrusă. Ştiinţele pozitive s-au separat de metafizică şi şi-au delimitat domenii de sine stătătoare. Toată bogăţia metafizicii se limita acum numai la esenţe ale gândirii şi la lucruri cereşti, şi aceasta tocmai într-un timp când esenţele reale şi lucrurile pământeşti începeau să concentreze asupra lor tot interesul. Metafizica devenise anostă. În anul morţii lui Malebranche şi Arnauld, ultimii mari metafizicieni francezi ai secolului al XVII-lea, s-au născut <i>Helvetius</i> şi <i>Condillac</i>.</p>', '<p>Omul care a subminat <i>pe plan teoretic</i> orice <i>încredere</i> în metafizica secolului al XVII-lea şi în orice metafizică în general a fost <i>Pierre Bayle</i>. Arma lui a fost <i>scepticismul</i>, făurit chiar din formulele magice ale metafizicii. Punctul lui de plecare a fost, la început, metafizica lui Descartes. După cum pe <i>Feuerbach</i> lupta împotriva teologiei speculative l-a adus în mod necesar pe făgaşul luptei împotriva <i>filozofiei speculative</i>, tocmai pentru că a văzut în speculaţie ultimul sprijin al teologiei şi pentru că a trebuit să-i silească pe teologi să revină de la ştiinţa lor aparentă la <i>credinţa grosolană</i>, respingătoare, tot aşa pe Bayle îndoielile religioase l-au făcut să se îndoiască de metafizică, care servea drept sprijin acestei credinţe. El a supus deci criticii întreaga dezvoltare istorică a metafizicii. A devenit istoriograful ei, pentru a scrie istoria morţii ei. El a combătut mai ales pe <i>Spinoza</i> şi pe <i>Leibniz</i>.</p>', '<p><i>Pierre Bayle</i> nu numai că a dărâmat metafizica cu ajutorul scepticismului şi a pregătit astfel terenul pentru acceptarea materialismului şi a filozofiei bunului simţ în Franţa. El a prevestit apariţia <i>societăţii ateiste</i>, care avea să vină în curând, <i>demonstrând</i> că este posibilă existenţa unei societăţi compuse exclusiv din atei, că un ateu <i>poate</i> să fie un om cinstit, că nu ateismul, ci superstiţiile şi idolatria îl înjosesc pe om.</p>', '<p><i>Pierre Bayle</i> a fost, după cum a spus un scriitor francez, <i>„ultimul metafizician</i> în <i>sensul secolului</i> al XVII-lea şi <i>primul filozof în sensul secolului al XVIII-lea“</i>.</p>', '<p>Dar pe lângă combaterea negativă a teologiei şi a metafizicii secolului al XVII-lea era nevoie de un sistem <i>pozitiv, antimetafizic</i>. Era nevoie de o carte care să sintetizeze într-un sistem practica vieţii de atunci şi să-i dea o bază teoretică. Lucrarea lui <i>Locke</i> asupra originii intelectului uman a sosit de dincolo de Canalul Mânecii cum nu se poate mai la vreme. Ea a fost primită cu entuziasm, ca un oaspete mult aşteptat.</p>', '<p>Se pune întrebarea: este oare <i>Locke</i> un discipol al lui <i>Spinoza?</i> Istoria „profană“ poate să răspundă:</p>', '<p>Materialismul este fiul <i>adevărat</i> al <i>Marii Britanii</i>. Chiar şi scolasticul ei, <i>Duns Scot</i>, se întreba <i>„dacă materia nu poate să cugete“</i>.</p>', '<p>Pentru a face cu putinţă o astfel de minune, el a recurs la atotputernicia lui dumnezeu, cu alte cuvinte el a impus <i>teologiei</i> să predice <i>materialismul</i>. Pe deasupra era şi <i>nominalist</i>. La materialiştii englezi găsim ca un element de bază nominalismul, care este în genere <i>prima expresie</i> a materialismului.</p>', '<p>Adevăratul părinte al <i>materialismului englez</i> şi al întregii ştiinţe <i>experimentale moderne</i> este <i>Bacon</i>. Ştiinţele naturii sunt pentru el adevărata ştiinţă, iar <i>fizica</i> experimentală este partea cea mai de seamă a ştiinţelor naturii. <i>Anaxagoras</i> cu <i>homeomeriile</i> sale şi <i>Democrit</i> cu atomii săi sunt adesea citaţi de el. Conform doctrinei sale, <i>simţurile</i> nu înşeală şi sunt <i>izvorul</i> tuturor cunoştinţelor. Orice ştiinţă este <i>ştiinţă experimentală</i> şi constă în a aplica datelor senzoriale o <i>metodă raţională</i>. Inducţia, analiza, compararea, observarea, experimentarea sunt condiţiile de căpetenie ale unei metode raţionale. Dintre proprietăţile inerente <i>materiei</i>, cea dintâi şi cea mai importantă este <i>mişcarea</i>, nu numai ca mişcare <i>mecanică</i> şi <i>matematică</i>, ci şi mai mult ca <i>impuls</i>, ca <i>spirit vital</i>, ca <i>tensiune</i> sau, pentru a folosi o expresie a lui Jakob Böhme, ca un <i>chin (Qual)</i> al materiei. Formele primare ale acesteia din urmă sunt <i>forţe esenţiale</i> vii, individualizatoare, inerente ei, care creează deosebirile specifice.</p>', '<p>La <i>Bacon</i>, primul creator al materialismului, acesta din urmă mai conţine într-o formă naivă germenii unei dezvoltări multilaterale. Materia, în toată strălucirea ei poetic-senzorială, surâde omului întreg. În schimb, doctrina însăşi, expusă sub formă de aforisme, e încă plină de inconsecvenţe teologice.</p>', '<p>În dezvoltarea sa ulterioară, materialismul devine <i>unilateral</i>. <i>Hobbes</i> a fost acela care <i>a sistematizat</i> materialismul lui <i>Bacon</i>. Senzorialitatea îşi pierde culorile vii şi se transformă în senzorialitatea abstractă a <i>geometrului</i>. Mişcarea <i>fizică</i> este sacrificată în favoarea mişcării <i>mecanice</i> sau <i>matematice;</i> <i>geometria</i> este proclamată drept ştiinţa de căpetenie. Materialismul devine <i>ostil omului</i>. Pentru a putea învinge pe propriul său teren spiritul <i>imaterial</i> şi <i>ostil omului</i>, materialismul însuşi trebuie, la rândul lui, să-şi mortifice trupul şi să devină <i>ascet</i>. El se manifestă ca o <i>fiinţă cu intelect</i>, dar în schimb dezvoltă cu o consecvenţă necruţătoare şi toate concluzitle intelectului.</p>', '<p>Dacă simţurile omului constituie izvorul tuturor cunoştinţelor lui, raţionează Hobbes luând ca punct de plecare doctrina lui Bacon, atunci intuiţia, ideea, reprezentarea etc. nu sunt altceva decât fantome ale lumii materiale, mai mult sau mai puţin despuiată de forma ei senzorială. Ştiinţa poate numai să dea nume acestor fantome. <i>Un</i> nume poate fi utilizat pentru mai multe fantome. Ba pot exista chiar nume de nume. Dar ar fi o contradicţie ca, pe de o parte, să vezi în lumea senzorială originea tuturor ideilor, iar pe de altă parte să afirmi că un cuvânt ar fi ceva mai mult decât un cuvânt şi că în afară de esenţele reprezentate, totdeauna individuale, ar mai exista şi esenţe generale. <i>O substanţă necorporală</i> este ceva tot atât de contradictoriu ca şi un <i>corp necorporal</i>. <i>Corp, existenţă, substanţă</i> sunt una şi aceeaşi idee <i>reală</i>. Gândirea nu poate fi separată de materia <i>care</i> cugetă. Materia este subiectul tuturor schimbărilor. Cuvântul <i>infinit</i> este <i>lipsit de înţeles</i> dacă nu înseamnă capacitatea spiritului nostru de a adăuga fără sfârşit la o mărime dată. Deoarece numai ceea ce este material poate fi perceput, ştiut, nu se ştie <i>nimic</i> despre existenţa lui Dumnezeu. Numai propria mea existenţă este sigură. Orice pasiune omenească este o mişcare mecanică care încetează sau începe. Obiectivele impulsurilor — iată ce numim noi binele. Omul este supus aceloraşi legi ca şi natura. Puterea şi libertatea sunt identice.</p>', '<p>Hobbes l-a sistematizat pe Bacon, fără însă a fundamenta în amănunţime principiul său de bază, şi anume principiul că lumea simţurilor este izvorul cunoştinţelor şi al ideilor.</p>', '<p><i>Locke</i> fundamentează principiul lui Bacon şi al lui Hobbes în lucrarea sa asupra originii intelectului uman.</p>', '<p>După cum Hobbes a spulberat prejudecăţile <i>teiste</i> ale materialismului baconian, tot astfel Collins, Dodwell, Coward, Hartley, Priestley etc. au desfiinţat ultima barieră teologică a senzualismului lui Locke. Cel puţin pentru materialist, deismul nu este decât un mijloc comod şi lesnicios de a se descotorosi de religie.</p>', '<p>Am arătat mai sus cât de binevenită a fost pentru francezi lucrarea lui Locke. Locke a întemeiat filozofia bunului simţ, adică a spus pe o cale ocolită că nu există o filozofie distinctă de simţurile sănătoase ale omului şi de intelectul bazat pe ele.</p>', '<p>Discipolul <i>nemijlocit</i> şi tălmăcitorul <i>francez</i> al lui Locke, <i>Condillac</i>, a îndreptat imediat senzualismul lui Locke împotriva <i>metafizicii</i> secolului al XVII-lea. El a dovedit că francezii au respins-o pe bună dreptate ca pe un produs nereuşit al imaginaţiei şi al prejudecăţilor teologice. El a combătut sistemele lui <i>Descartes, Spinoza, Leibniz</i> şi <i>Malebranche</i>.</p>', '<p>În lucrarea sa „Eseu asupra originii cunoştinţelor omeneşti“, Condillac a dezvoltat ideile lui Locke şi a dovedit că nu numai sufletul, ci şi simţurile, nu numai arta de a crea idei, ci şi arta percepţiei senzoriale sunt de domeniul <i>experienţei</i> şi al <i>obişnuinţei</i>. întreaga dezvoltare a omului depinde deci de <i>educaţie</i> şi de <i>împrejurările exterioare</i>. Abia filozofia <i>eclectică</i> l-a înlăturat pe Condillac din şcolile franceze.</p>', '<p>Deosebirea dintre materialismul <i>francez</i> şi cel <i>englez</i> corespunde deosebirii dintre cele două naţiuni. Francezii au dat materialismului englez esprit [spirit], carne şi sânge, elocvenţă. Ei i-au dat temperamentul şi graţia ce-i mai lipsea. Ei l-au <i>civilizat</i>.</p>', '<p>Abia la <i>Helvétius</i>, care porneşte şi el de la Locke, materialismul dobândeşte caracterul specific francez. Helvétius îl aplică imediat în cercetarea fenomenelor vieţii sociale (Helvétius: „De l’homme“). Datele simţurilor şi egoismul, plăcerea şi interesul personal just înţeles constituie temelia oricărei morale. Egalitatea înnăscută a aptitudinilor intelectuale ale oamenilor, unitatea dintre progresul raţiunii şi progresul industriei, bunătatea înnăscută a omului, atotputernicia educaţiei — iată momentele principale ale sistemului său.</p>', '<p>Scrierile lui <i>La Mettrie</i> ne oferă o îmbinare a materialismului cartezian cu materialismul englez. La Mettrie se foloseşte până în cele mai mici amănunte de fizica lui Descartes. „Omul-maşină“ <a href="javascript:void(0);" id="n63">[63]</a> construit de el are drept model animalul-maşină construit de Descartes. În lucrarea lui Holbach <i>„Système de la nature“</i>, partea consacrată fizicii reprezintă şi ea o îmbinare a materialismului francez cu cel englez, după cum partea consacrată moralei se sprijină în esenţă pe morala lui Helvétius. <i>Robinet</i> („De la nature“), materialistul francez care mai mult decât toţi a păstrat încă legătura cu metafizica şi prin aceasta şi-a atras laudele lui Hegel, se referă în mod expres la <i>Leibniz</i>.</p>', '<p>Despre Volney, Dupuis, Diderot etc., ca şi depre fiziocraţi, nu mai este nevoie să vorbim după ce am arătat dubla obârşie a materialismului francez, care îşi are originea în fizica lui Descartes şi în materialismul englez, precum şi opoziţia materialismului francez faţă de <i>metafizica</i> secolului al XVII-lea, faţă de metafizica lui Descartes, Spinoza, Malebranche şi Leibniz. Germanii au putut să observe această opoziţie abia după ce au intrat ei înşişi în luptă împotriva <i>metafizicii speculative</i>.</p>', '<p>După cum materialismul <i>cartezian</i> duce la <i>ştiinţele naturii în sensul strict al cuvântului</i>, cealaltă orientare a materialismului francez duce direct la <i>socialism</i> şi la <i>comunism</i>.</p>', '<p>Nu este nevoie de o prea mare perspicacitate pentru a vedea că din teoriile materialismului despre bunătatea înnăscută a oamenilor şi despre egalitatea aptitudinilor lor intelectuale, despre atotputernicia experienţei, a deprinderii, a educaţiei, despre influenţa pe care împrejurările exterioare o exercită asupra omului, despre marea însemnătate a activităţii productive, despre dreptul la plăcere etc. reiese în mod necesar legătura materialismului cu comunismul şi cu socialismul. Dacă omul îşi soarbe toate cunoştinţele, senzaţiile etc. din lumea senzorială şi din experienţa pe care i-o furnizează această lume înseamnă că lumea empirică trebuie orânduită în aşa fel încât omul să afle în ea şi să-şi însuşească omenescul adevărat, să se cunoască pe sine ca om. Dacă interesul just înţeles constituie principiul oricărei morale, înseamnă că trebuie să tindem ca interesul particular al individului să coincidă cu interesul omenesc general. Dacă omul este neliber în sensul materialist al cuvântului, adică dacă este liber nu prin forţa negativă de a evita un lucru sau altul, ci prin forţa pozitivă de a-şi impune adevărata lui individualitate, nu trebuie să pedepsim individul pentru crimele comise, ci trebuie să distrugem izvoarele antisociale ale crimelor şi să dăm fiecăruia spaţiul social necesar pentru manifestările lui de viaţă esenţiale. Dacă împrejurările sunt acelea care îl formează pe om, trebuie să facem ca împrejurările să fie omeneşti. Dacă omul este prin natura lui o fiinţă socială înseamnă că numai în societate poate el să-şi dezvolte adevărata lui natură, iar forţa naturii lui trebuie apreciată nu după forţa indivizilor izolaţi, ci după forţa societăţii.</p>', '<p>Aceste teze şi altele similare pot fi găsite aproape textual chiar la cei mai vechi dintre materialiştii francezi. Nu este locul aici să le examinăm mai îndeaproape. Ceea ce caracterizează tendinţa socialistă a materialismului este <i>apologia</i> pe care <i>Mandeville</i>, unul dintre primii discipoli englezi ai lui Locke, o face <i>viciilor</i>. El dovedeşte că în societatea <i>contemporană</i> viciile sunt <i>indispensabile</i> şi <i>folositoare</i>. Acesta nu era nicidecum o apologie a societăţii contemporane.</p>', '<p><i>Fourier</i> porneşte direct de la doctrina materialiştilor francezi. <i>Babouviştii</i> au fost materialişti primitivi, neevoluaţi, dar şi comunismul evoluat îşi are originea <i>directă</i> în <i>materialismul francez</i>. Acest materialism, în forma pe care i-o dăduse <i>Helvétius</i>, se întoarce în patria lui de origine, în <i>Anglia</i>. Pe morala lui Helvétius îşi întemeiază <i>Bentham</i> sistemul său, sistemul <i>interesului just înţeles</i>, iar <i>Owen</i>, pornind de la sistemul lui <i>Bentham</i>, întemeiază comunismul englez. Exilat în Anglia, francezul <i>Cabet</i> este influenţat de ideile comuniste de acolo şi, după întoarcerea sa în Franţa, devine aici cel mai popular, deşi totodată şi cel mai superficial reprezentant al comunismului. Comuniştii francezi cu o bază ştiinţifică mai serioasă: <i>Dézamy, Gay</i> etc., dezvoltă, ca şi Owen, doctrina <i>materialismului</i> ca doctrină a <i>umanismului real</i> şi ca bază <i>logică</i> a <i>comunismului</i>.</p>'],
'idChr': '1.11.08text',
'title': `Materialismul francez şi originile socialismului`,
'info': 'Marx (1844): Sfânta familie, sau critica criticii critice',
},
{'year': '1844',
'image': 'marxy',
'content': ['<h6 style="text-align: center;">Pedeapsa şi izolarea</h6>', '<p><i>Profesorul</i> este un criminal de o forţă trupească herculeană şi de o mare energie spirituală. Prin educaţie, el este un om cult, instruit. El, atletul pasionat, intră în conflict cu legile şi obiceiurile societăţii burgheze, care are drept criteriu general mediocritatea, morala fragilă şi tranzacţiile pe tăcute. El devine ucigaş şi se dedă la tot felul de excese de care poate fi capabil un temperament năvalnic care nu găseşte nicăieri o activitate omenească pe măsura sa.</p>', '<p>Rudolf a pus mâna pe acest răufăcător. El vrea să-l transforme în mod critic şi să creeze în persoana lui un exemplu pentru lumea <i>juridică</i>. El este în dezacord cu lumea juridică nu în ceea ce priveşte <i>„pedeapsa“</i> însăşi, ci în ceea ce priveşte <i>felul</i> pedepsei şi <i>modul</i> de a o aplica. El inventează, după expresia semnificativă a doctorului negru David, o doctrină penală demnă de <i>„cel mai mare criminalist german“</i> şi care a avut mai târziu norocul să fie susţinută cu seriozitate şi temeinicie germană de un criminalist german. Lui Rudolf nici nu-i trece prin minte că cineva s-ar putea ridica <i>deasupra</i> nivelului criminaliştilor; ambiţia sa este de a fi <i>„cel mai mare criminalist“</i>, primus inter pares [primul între egali]. El pune pe doctorul negru David să-l <i>orbească</i> pe Profesor.</p>', '<p>Rudolf repetă, mai întâi, toate obiecţiile vulgare împotriva pedepsei cu moartea, care, zice el, n-are nici un efect asupra criminalului, n-are nici un efect asupra poporului, pentru care constituie numai un spectacol distractiv.</p>', '<p>Rudolf face apoi o distincţie între Profesor şi <i>sufletul</i> Profesorului. Nu salvarea omului, a Profesorului <i>real</i> îl preocupă pe el, ci <i>mântuirea spirituală a sufletului</i> acestuia.</p>', '<blockquote>„Mântuirea unui suflet — perorează el — este o cauză sfântă... Orice crimă poate fi <i>ispăşită</i> şi răscumpărată, a spus Mântuitorul, însă numai de către acela care vrea cu adevărat să-şi ispăşească vina şi <i>să se pocăiască</i>. Trecerea de la tribunal la eşafod este prea scurtă... Tu «(Profesorul)» ai abuzat în mod criminal de <i>puterea</i> ta, şi de aceea eu îţi voi paraliza puterea... vei tremura în faţa celui mai slab, pedeapsa ta va fi pe măsura crimei tale... dar această pedeapsă teribilă îţi va lăsa cel puţin orizontul infinit al <i>pocăinţei</i>... Nu te despart decât de lumea exterioară, pentru ca să te scufund pe tine, <i>singur</i> cu amintirea infamiilor tale, în întunericul de nepătruns al nopţii... Vei fi nevoit să priveşti în tine însuţi... Conştiinţa ta, pe care ai degradat-o, se va trezi şi te va duce pe calea ispăşirii“.</blockquote>', '<p>Deoarece Rudolf consideră că <i>sufletul</i> este <i>sfânt</i>, în timp ce <i>corpul</i> omului este <i>profan;</i> deoarece el consideră că, în consecinţă, numai sufletul este adevărata esenţă, pentru că sufletul, potrivit modului critic în care d-l Szeliga descrie omenirea, aparţine cerului, înseamnă că trupul Profesorului, forţa sa nu aparţin omenirii, manifestarea acestei forţe nu trebuie transformată în sens omenesc şi restituită omenirii, ea nu trebuie tratată ca fiind o esenţă omenească în sine. Profesorul a abuzat de forţa sa, Rudolf paralizează, schilodeşte, nimiceşte această forţă. Nu există mijloc mai <i>critic</i> de a te debarasa de manifestările pervertite ale unei forţe esenţiale omeneşti decât nimicirea acestei forţe esenţiale. Acesta este tocmai mijlocul creştin, care constă în a scoate ochiul dacă acesta îţi pricinuieşte supărări, în a tăia mâna dacă aceasta îţi pricinuieşte supărări; într-un cuvânt, un mijloc care omoară trupul dacă acesta îţi pricinuieşte supărări, căci ochiul, mâna, trupul sunt de fapt numai accesorii superflue şi păcătoase ale omului. Trebuie să ucidem natura omenească pentru a-i vindeca bolile. Ştiinţa juridică a masei (massenhafte Jurisprudenz), care în cazul de faţă coincide cu ştiinţa juridică critică, consideră şi ea că <i>schilodirea</i>, paralizarea forţelor omeneşti este antidotul manifestărilor distructive ale acestor forţe.</p>', '<p>Pe Rudolf, omul criticii pure, îl incomodează în criminalistica profană numai trecerea prea rapidă de la tribunal la eşafod. El vrea, dimpotrivă, ca <i>răzbunarea</i> care loveşte în criminal să se îmbine cu <i>pocăirea</i> lui şi cu <i>conştiinţa păcatului</i> săvârşit, pedeapsa corporală cu pedeapsa spirituală, tortura senzorială cu tortura nesenzorială a căinţei. Pedeapsa profană trebuie să fie totodată şi un mijloc de educare creştină-morală.</p>', '<p>Această doctrină penală care leagă <i>dreptul</i> de <i>teologie</i>, acest „mister dezvăluit al misterelor“, nu este nimic altceva decât teoria bisericii <i>catolice</i>, aşa cum a expus-o pe larg <i>Bentham</i> în opera sa „Teoria pedepselor şi a recompenselor“. În aceeaşi lucrare, Bentham a dovedit ineficacitatea morală a actualelor pedepse. El numeşte pedepsele legale <i>„parodii judiciare“</i>.</p>', '<p>Pedeapsa pe care Rudolf o aplică Profesorului este aceea pe care <i>Origen</i> şi-a aplicat-o singur. Rudolf îi <i>răpeşte</i> Profesorului bărbăţia, lipsindu-l de un <i>organ de creaţie</i>, ochiul. „Ochiul este lumina corpului“. Faptul că Rudolf a ales tocmai <i>orbirea</i> face cinste instinctului său religios. Aceasta este pedeapsa care a fost folosită în mod obişnuit în împărăţia preacreştină a Bizanţului şi care a înflorit în viguroasa epocă de tinereţe a statelor germanice creştine din Anglia şi din Franţa. Separarea omului de lumea exterioară senzorială, scufundarea lui forţată în lumea lui interioară abstractă pentru a-l sili să se îndrepte — orbirea — este o consecinţă necesară a doctrinei creştine, conform căreia înfăptuirea deplină a acestei separări, izolarea pură a omului de orice contact cu lumea şi concentrarea lui asupra <i>„eului“</i> său spiritual, constituie <i>binele însuşi</i>. Dacă Rudolf nu-l închide pe Profesor într-o mănăstire adevărată, aşa cum se obişnuia în Bizanţ şi în statul franc, el îl închide în orice caz într-o mănăstire ideală, în mănăstirea unui întuneric de nepătruns în care nu răzbeşte lumina lumii din afară, în mănăstirea unei conştiinţe inactive şi a unei conştiinţe a păcatului săvârşit, populată numai de fantomele amintirilor.</p>', '<p>O anumită jenă speculativă nu-i permite d-lui Szeliga să aprobe făţiş doctrina penală inventată de eroul său Rudolf, adică îmbinarea pedepsei lumeşti cu pocăinţa şi cu ispăşirea creştină. În schimb, el îi substituie — fireşte, tot ca un mister care abia trebuie dezvăluit lumii — teoria potrivit căreia pedeapsa trebuie să înalţe pe criminal şi să facă din el <i>„judecătorul“ „propriei“</i> sale crime.</p>', '<p>Misterul acestui mister dezvăluit îl constituie teoria <i>hegeliană</i> a pedepsei. După Hegel, pedeapsa este sentinţa pe care criminalul şi-o pronunţă singur. <i>Gans</i> a dezvoltat această teorie mai amănunţit. La Hegel ea nu este decât <i>vălul speculativ</i> al străvechiului jus talionis [legea talionului], dezvoltat de <i>Kant</i> ca <i>singura</i> teorie <i>juridică</i> a pedepsei. La Hegel, autojudecarea criminalului rămâne o simplă <i>„idee“</i>, o interpretare pur speculativă a <i>sancţiunilor penale empirice curente</i>. De aceea în concepţia lui Hegel alegerea formei pedepsei este lăsată pe seama fiecărei trepte de dezvoltare a statului, adică el lasă pedeapsa aşa cum există. Tocmai prin aceasta el se dovedeşte a fi mai critic decât imitatorul său critic. O doctrină <i>penală</i> care vede în infractor şi <i>fiinţa lui de om</i> poate să facă acest lucru numai în <i>abstracţie</i>, numai în închipuire, tocmai pentru că <i>pedeapsa, constrângerea</i> sunt în contrazicere cu modul <i>uman</i> de a proceda. De altfel aplicarea practică a acestei teorii ar fi imposibilă. Locul legii abstracte l-ar lua arbitrarul pur subiectiv, deoarece în fiecare caz în parte adaptarea pedepsei la individualitatea infractorului ar depinde de aprecierea unor persoane oficiale, „onorabile şi cumsecade“. Chiar Platon înţelegea că <i>legea</i> trebuie să fie unilaterală şi că <i>trebuie să facă abstracţie</i> de orice individualitate. Dimpotrivă, în cadrul unor relaţii <i>umane</i>, pedeapsa nu va fi <i>într-adevăr</i> nimic altceva decât sentinţa pe care infractorul o pronunţă împotriva lui însuşi. Nimănui nu-i va trece prin minte să-l convingă pe infractor că o <i>constrângere exterioară</i>, exercitată de alţii asupra persoanei sale, ar fi o constrângere exercitată de el asupra lui însuşi. În <i>ceilalţi</i> oameni, el va găsi, dimpotrivă, salvatori fireşti care îl vor izbăvi de pedeapsa pe care şi-a aplicat-o singur, ceea ce înseamnă că raportul va fi cu totul inversat.</p>', '<p>Rudolf exprimă gândul său cel mai intim, adică dezvăluie scopul urmărit prin orbirea Profesorului, atunci când îi spune acestuia:</p>', '<blockquote>„Fiecare cuvânt al tău va fi o rugăciune“ [original în franceză].</blockquote>', '<p>El vrea să-l înveţe <i>să se roage</i>. El vrea să-l schimbe pe acest tâlhar de o forţă herculeană şi să facă din el un <i>călugăr</i>, care să nu se ocupe decât de rugăciuni. Cât de umană este, în comparaţie cu această cruzime creştină, doctrina penală obişnuită care decapitează pur şi simplu un om atunci când vrea să-l distrugă! În sfârşit, se înţelege de la sine că ori de câte ori legislaţia reală şi-a propus în mod sincer sarcina de a contribui la îndreptarea infractorilor, ea a procedat mult mai raţional şi mai uman decât acest Harun al Raşid german. Cele patru colonii agricole olandeze, colonia de delincvenţi din Ostwald, în Alsacia, sunt experienţe cu adevărat umane în comparaţie cu orbirea Profesorului. Aşa cum Rudolf o ucide pe Fleur de Marie dând-o în seama popii şi a conştiinţei că este o păcătoasă, aşa cum îl ucide pe Parlagiu lipsindu-l de independenţa sa de om şi reducându-l la rolul de buldog, tot astfel îl ucide şi pe Profesor, scoţându-i ochii cu scopul de a-l învăţa <i>„să se roage“</i>.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Profesorul descrie just starea omului care a fost izolat de lumea exterioară. Omul pentru care <i>lumea senzorială</i> a devenit o <i>simplă idee</i> transformă în schimb idei simple în <i>fiinţe senzoriale</i>. Plăsmuirile creierului său iau forme corporale. În închipuirea lui se formează o lume de fantome palpabile, perceptibile. Acesta este misterul tuturor viziunilor pioase şi în acelaşi timp forma generală a nebuniei. De aceea Profesorul, repetând frazele lui Rudolf despre „puterea pocăinţei şi a ispăşirii, unite cu torturi groaznice“, le repetă fiind pe jumătate înnebunit, dovedind astfel în fapt legătura dintre conştiinţa creştină a păcatului şi nebunie. De asemenea, atunci când Profesorul consideră că transformarea <i>vieţii</i> într-o <i>noapte plină de halucinaţii</i> este adevăratul rezultat al pocăinţei şi al ispăşirii, el dezvăluie în faţa noastră adevăratul mister al criticii pure şi al îndreptării creştine. Acest mister constă tocmai în aceea că omul se transformă în fantomă, iar viaţa lui într-un <i>şir de halucinaţii</i>.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Aşa cum a făcut din Fleur de Marie o pensionară a mănăstirii, Rudolf face din Profesor un pensionar al ospiciului de la <i>Bicêtre</i>. El i-a paralizat nu numai forţa fizică, ci şi pe cea <i>psihică</i>. Şi pe bună dreptate: Profesorul a păcătuit nu numai cu forţa sa fizică, ci şi cu cea psihică; iar conform doctrinei penale a lui Rudolf, <i>forţele păcatului</i> trebuie să fie nimicite.</p>', '<p>Dar d-l Eugène Sue n-a dus încă la desăvârşire „pocăinţa şi ispăşirea, unite cu o răzbunare groaznică“. Profesorul îşi recapătă uzul raţiunii, dar, din teama de a nu fi predat justiţiei, rămâne la Bicêtre, <i>prefăcându-se</i> nebun. D-l Sue uită că „fiecare cuvânt al acestuia trebuia să fie o <i>rugăciune“</i>, dar că, în cele din urmă, cuvintele lui sunt mai curând urletul nearticulat şi aiureala unui nebun. Sau poate că d-l Sue face o ironie punând pe <i>aceeaşi</i> treaptă această manifestare de viaţă şi rugăciunea?</p>', '<p>Ideea pedepsei pe care Rudolf o aplică orbindu-l pe Profesor — această izolare a omului de lumea din afară şi cufundarea lui forţată într-o adâncă singurătate sufletească, îmbinarea pedepsei juridice cu tortura teologică — îşi găseşte expresia cea mai categorică în <i>sistemul detenţiunii celulare</i>. De aceea d-l Sue proslăveşte sistemul celular.</p>', '<blockquote>„Câte secole au fost necesare pentru ca oamenii să înţeleagă că există <i>numai un singur</i> mijloc de a stârpi această lepră care se întinde şi ameninţă să cuprindă întregul organism social“ (adică depravarea din închisori); „acest mijloc este izolarea“.</blockquote>', '<p>D-l Sue împărtăşeşte părerea oamenilor onorabili, care explică înmulţirea crimelor prin felul cum sunt organizate închisorile. Pentru a-l sustrage pe criminal de sub influenţa unei societăţi proaste, ei îl lasă în propria sa societate.</p>', '<p>D-l Sue declară:</p>', '<blockquote>„M-aş socoti fericit dacă umilul meu glas s-ar face auzit printre toate celelalte glasuri care cer, cu atâta dreptate şi perseverenţă, aplicarea <i>totală, absolută</i> a sistemului detenţiunii celulare“.</blockquote>', '<p>Dorinţa d-lui Sue s-a împlinit numai <i>în parte</i>. În actuala sesiune a Camerei deputaţilor, cu prilejul dezbaterilor în jurul sistemului detenţiunii celulare, până şi susţinătorii oficiali ai acestui sistem au fost nevoiţi să admită că, mai curând sau mai târziu, el duce la înnebunirea deţinuţilor. De aceea toate pedepsele mai mari de 10 ani de închisoare au trebuit să fie comutate în pedepse cu deportarea.</p>', '<p>Dacă d-nii Tocqueville şi Beaumont ar fi studiat temeinic romanul lui Eugène Sue, ei ar fi reuşit, fără îndoială, să obţină aplicarea totală şi absolută a sistemului detenţiunii celulare.</p>', '<p>Dacă pe infractorii cu mintea întreagă Eugene Sue îi izolează de societate pentru a-i arunca în ghearele nebuniei, în schimb nebunilor el le acordă societatea oamenilor pentru a-i ajuta să-şi recapete minţile.</p>', '<blockquote>„Experienţa arată că, pe cât de salutară este izolarea pentru infractorii deţinuţi în închisori, pe atât de funestă este ea pentru alienaţi“ [original în franceză].</blockquote>', '<p>Dacă nici cu ajutorul <i>doctrinei penale catolice</i> şi nici cu ajutorul <i>sistemului metodist al detenţiunii celulare</i> d-l Sue şi, împreună cu el, eroul său critic Rudolf nu au reuşit să sărăcească dreptul nici măcar cu un singur mister, în schimb ei au îmbogăţit medicina cu mistere noi, şi la urma urmei <i>descoperirea</i> unor mistere <i>noi</i> constituie un merit tot atât de mare ca şi <i>dezvăluirea</i> unor mistere <i>vechi</i>.\r\n</p>'],
'idChr': '1.11.09text',
'title': `Pedeapsa şi izolarea`,
'info': 'Marx (1844): Sfânta familie, sau critica criticii critice',
},
{'year': '1846',
'image': 'marxy',
'content': ['<p class="mid" style="text-align: center;">Marx către Pavel Vasilievici Annenkov</p>', '<p class="right" style="text-align: right;">28 decembrie [1846]</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>D-l Proudhon vede în istorie o anumită serie de dezvoltări sociale; el găseşte în istorie realizarea progresului; în sfârşit, el crede că oamenii, luaţi ca indivizi, nu ştiau ce fac, că se înşelau asupra propriei lor mişcări, cu alte cuvinte că dezvoltarea lor socială apare, la prima vedere, ca ceva distinct, separat, independent de dezvoltarea lor individuală. El nu poate explica aceste fapte, şi atunci ipoteza manifestării raţiunii universale îi este binevenită. În lipsa unei judecăţi sănătoase, nimic nu e mai uşor decât să inventezi cauze mistice, adică să îndrugi fraze absurde.</p>', '<p>Dar, recunoscând că nu pricepe nimic din dezvoltarea istorică a omenirii — şi d-l Proudhon recunoaşte acest lucru atunci când recurge la cuvinte răsunătoare ca: naţiune universală, dumnezeu etc. —, nu recunoaşte el oare implicit şi în mod inevitabil că e incapabil să priceapă <i>dezvoltarea economică?</i></p>', '<p>Ce este societatea, oricare ar fi forma ei? Ea este produsul interacţiunii oamenilor. Sunt oare oamenii liberi să aleagă o formă socială sau alta? Câtuşi de puţin. Luaţi un anumit stadiu de dezvoltare a forţelor de producţie ale oamenilor şi veţi avea o formă corespunzătoare de schimb (commerce) şi de consum. Luaţi anumite trepte de dezvoltare a producţiei, a schimbului, a consumului şi veţi avea o formă corespunzătoare de orânduire socială, de organizare a familiei, a stărilor sau claselor, într-un cuvânt o societate civilă corespunzătoare. Luaţi o anumită societate civilă şi veţi avea un regim politic corespunzător, care nu este altceva decât expresia oficială a acestei societăţi. Iată ce nu va pricepe d-l Proudhon niciodată, căci el îşi închipuie că face mare lucru când apelează, împotriva statului (état), la societatea civilă, adică când apelează la societatea oficială împotriva sintezei oficiale a societăţii.</p>', '<p>Este de prisos să adaug că oamenii nu-şi aleg în mod liber <i>forţele</i> lor <i>de producţie</i> — care constituie baza întregii lor istorii —, căci orice forţă de producţie este o forţă dobândită, produsul unei activităţi anterioare. <a id="cit36"></a>Forţele de producţie sunt, aşadar, rezultatul energiei aplicate a oamenilor, dar însăşi această energie este limitată de condiţiile în care se află oamenii, de forţele de producţie deja dobândite, de forma socială existentă înaintea lor, pe care nu ei o creează, care este produsul generaţiei anterioare. Prin simplul fapt că fiecare generaţie nouă găseşte forţele de producţie dobândite de generaţia anterioară, care-i servesc drept materie primă pentru o producţie nouă, se creează în istoria oamenilor o înlănţuire, se formează istoria omenirii, care este cu atât mai mult istoria omenirii, cu cât se dezvoltă mai mult forţele de producţie ale oamenilor, şi, prin urmare, relaţiile lor sociale. Concluzia care se impune este următoarea: istoria socială a oamenilor nu este altceva decât istoria dezvoltării lor individuale, fie că ei sunt sau nu conştienţi de acest lucru. Relaţiile lor materiale formează baza tuturor relaţiilor lor. Aceste relaţii materiale nu sunt altceva decât formele necesare în care se realizează activitatea lor materială şi individuală.</p>', '<p>D-l Proudhon confundă ideile cu lucrurile. Oamenii nu renunţă niciodată la ceea ce au dobândit, dar aceasta nu înseamnă că ei nu renunţă niciodată la forma socială în cadrul căreia au dobândit anumite forţe de producţie. Dimpotrivă, din momentul în care felul relaţiilor (commerce) lor nu mai corespunde forţelor de producţie dobândite, pentru a nu fi lipsiţi de rezultatul obţinut, pentru a nu pierde roadele civilizaţiei, oamenii sunt siliţi să-şi modifice toate formele sociale moştenite. Întrebuinţez aici cuvântul <i>commerce</i> în sensul său cel mai larg, aşa cum spunem în limba germană „Verkehr“ [„relaţii“]. De pildă, privilegiile, instituţia jurandei şi a corporaţiilor, întregul sistem de reglementare din evul mediu erau singurele relaţii sociale care corespundeau forţelor de producţie dobândite şi stării societăţii preexistente, din care izvorâseră aceste instituţii. La adăpostul sistemului corporatist şi al reglementării lui au fost acumulate capitaluri, s-a dezvoltat comerţul maritim, au fost întemeiate colonii, şi oamenii ar fi pierdut toate aceste roade dacă ar fi vrut să păstreze formele la adăpostul cărora ele s-au copt. De aceea s-au produs două lovituri de trăsnet: revoluţia din 1640 şi cea din 1688. Toate formele economice vechi, relaţiile sociale corespunzătoare lor, regimul politic care era expresia oficială a vechii societăţi civile, — toate acestea au fost sfărâmate în Anglia. Prin urmare formele economice în cadrul cărora oamenii produc, consumă, fac schimb sunt forme <i>trecătoare şi istorice</i>. O dată cu dobândirea unor noi forţe de producţie, oamenii îşi schimbă modul lor de producţie, iar o dată cu modul de producţie ei schimbă toate relaţiile economice, care nu erau decât relaţiile necesare ale acestui mod de producţie determinat.</p>', '<p>Tocmai acest lucru nu l-a înţeles d-l Proudhon şi cu atât mai puţin l-a demonstrat el. Incapabil să urmărească mersul real al istoriei, d-l Proudhon ne serveşte în loc de aceasta o fantasmagorie care are pretenţia de a fi dialectică. El nu simte nevoia să ne vorbească despre secolele al XVII-lea, al XVIII-lea şi al XIX-lea, căci la el istoria se desfăşoară în domeniul nebulos al imaginaţiei, situându-se deasupra timpului şi spaţiului. Într-un cuvânt, aceasta nu este istorie, ci o vechitură hegeliană răsuflată; nu este o istorie profană — istoria oamenilor —, ci o istorie sacră — istoria ideilor. Potrivit concepţiei sale, omul nu este decât unealta de care se serveşte ideea sau raţiunea eternă pentru a se dezvolta. <i>Evoluţia</i> despre care vorbeşte d-l Proudhon este evoluţia aşa cum are loc în sânul mistic al ideii absolute. Dacă smulgeţi vălul acestui limbaj mistic, veţi constata că d-l Proudhon nu face decât să ne înfăţişeze ordinea în care categoriile economice se înşiră în capul său. Nu-mi va fi greu să vă dovedesc că această ordine este ordinea unui cap foarte confuz.</p>', '<p>D-l Proudhon îşi începe cartea cu o disertaţie despre <i>valoare</i>, tema sa favorită. De astă dată nu voi intra în amănunte asupra acestei părţi a lucrării.</p>', '<p>Seria evoluţiilor economice ale raţiunii eterne începe cu <i>diviziunea muncii</i>. Pentru d-l Proudhon diviziunea muncii este ceva foarte simplu. Oare regimul castelor n-a fost o anumită diviziune a muncii? Dar regimul corporaţiilor n-a fost şi el o altă formă de diviziune a muncii? Iar diviziunea muncii din perioada manufacturieră, care în Anglia începe pe la mijlocul secolului al XVII-lea şi se termină către sfârşitul secolului al XVIII-lea, nu se deosebeşte oare fundamental de diviziunea muncii din cadrul marii industrii moderne?</p>', '<p>D-l Proudhon pătrunde atât de puţin în esenţa lucrurilor, încât pierde din vedere până şi chestiunile pe care nu le uită nici economiştii profani. Când vorbeşte despre diviziunea muncii, el nu simte nevoia să vorbească despre <i>piaţa</i> mondială. Ei bine, nu trebuie oare diviziunea muncii din secolul al XIV-lea şi al XV-lea, când încă nu existau colonii, când America nu exista încă pentru Europa, când Asia orientală exista numai prin mijlocirea Constantinopolului, să se deosebească în mod fundamental de diviziunea muncii din secolul al XVII-lea, când existau deja colonii dezvoltate?</p>', '<p>Dar asta nu-i totul. Întreaga organizare internă a popoarelor, toate relaţiile lor internaţionale sunt ele oare altceva decât expresia unei anumite diviziuni a muncii? Şi nu trebuie oare să se schimbe toate acestea de îndată ce intervine o schimbare în diviziunea muncii?</p>', '<p>D-l Proudhon a priceput atât de puţin problema diviziunii muncii, încât nu pomeneşte nici măcar de separarea oraşului de sat, care în Germania, bunăoară, s-a produs începând din secolul al IX-lea până în secolul al XII-lea. Această separare trebuie să fie, aşadar, pentru d-l Proudhon o lege eternă, imuabilă, de vreme ce el nu cunoaşte nici originea, nici dezvoltarea ei. În toată cartea sa ne vorbeşte ca şi cum acest produs al unui anumit mod de producţie ar dura cât lumea. Tot ce ne spune d-l Proudhon despre diviziunea muncii nu e decât un rezumat, şi încă unul foarte superficial, foarte incomplet al celor spuse înaintea lui de Adam Smith şi de mulţi alţii.</p>', '<p>A doua evoluţie [a raţiunii eterne] sunt <i>maşinile</i>. Legătura dintre diviziunea muncii şi maşini este cu totul mistică la d-l Proudhon. Fiecare fel de diviziune a muncii îşi are uneltele de producţie specifice. Începând de la mijlocul secolului al XVII-lea şi până la mijlocul secolului al XVIII-lea, de pildă, oamenii nu făceau totul cu mâna. Ei posedau unelte, şi chiar unelte foarte complicate, ca: bancul de lucru, corabia, pârghia etc. etc.</p>', '<p>De aceea nimic nu-i mai ridicol decât să prezinţi apariţia maşinilor ca o urmare a diviziunii muncii în general.</p>', '<p>Adaug, în treacăt, că de vreme ce d-l Proudhon n-a priceput originea istorică a maşinilor, el n-a priceput nici dezvoltarea lor. Putem spune că până în 1825 — epoca primei crize generale — nevoile consumului creşteau în genere mai repede decât producţia şi că dezvoltarea maşinilor a fost urmarea necesară a nevoilor pieţei. Începând din 1825, inventarea şi folosirea maşinilor nu este decât rezultatul războiului dintre patroni şi muncitori. Dar şi acest lucru este valabil numai pentru Anglia. Cât priveşte naţiunile europene, ele au fost silite să folosească maşinile din cauza concurenţei pe care le-o făceau englezii atât pe propria lor piaţă, cât şi pe piaţa mondială. În sfârşit, în ceea ce priveşte America de Nord, introducerea maşinilor a fost determinată atât de concurenţa celorlalte popoare, cât şi de lipsa mâinii de lucru, cu alte cuvinte de disproporţia dintre nevoile industriale ale Americii de Nord şi densitatea populaţiei ei. Din aceste fapte puteţi conchide de câtă perspicacitate dă dovadă d-l Proudhon evocând fantoma concurenţei ca pe o a treia evoluţie, ca pe o antiteză a maşinilor!</p>', '<p>În sfârşit, este în genere o pură absurditate să faci din <i>maşini</i> o categorie economică alături de diviziunea muncii, de concurenţă, de credit etc.</p>', '<p>Maşina este tot atât de puţin o categorie economică ca şi boul care trage plugul. Actuala <i>folosire</i> a maşinilor este una din relaţiile actualului nostru sistem economic, însă modul de folosire a maşinilor nu trebuie confundat cu maşinile înseşi. Praful de puşcă rămâne praf de puşcă, indiferent dacă ne servim de el pentru a răni un om sau pentru a-i vindeca rănile.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Astfel d-l Proudhon, datorită mai ales faptului că nu are destule cunoştinţe în domeniul istoriei, n-a înţeles că oamenii, dezvoltând forţele lor de producţie, adică trăind, dezvoltă între ei anumite relaţii şi că caracterul acestor relaţii se schimbă în mod inevitabil o dată cu transformarea şi creşterea acestor forţe de producţie. El n-a înţeles că <i>categoriile economice</i> sunt numai nişte <i>abstracţii</i> ale acestor relaţii reale, că ele sunt adevăruri numai atâta timp cât există aceste relaţii. Astfel d-l Proudhon repetă greşeala economiştilor burghezi, care văd în aceste categorii economice legi eterne, şi nu legi istorice, care sunt valabile numai pentru o anumită treaptă de dezvoltare istorică, pentru un anumit stadiu de dezvoltare a forţelor de producţie. De aceea, în loc să considere categoriile politice-economice drept abstracţii ale relaţiilor sociale reale, trecătoare, istorice, d-l Proudhon, datorită unei intervertiri mistice, nu vede în relaţiile reale decât întruchipări ale acestor abstracţii. Iar abstracţiile înseşi sunt formule care existau de la începutul începuturilor, în stare latentă, în sânul lui dumnezeu-tatăl.\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>D-l Proudhon a înţeles foarte bine că oamenii fabrică postavul, pânza, mătăsurile — într-adevăr, o mare ispravă să înţelegi atâta lucru! Ceea ce n-a înţeles însă d-l Proudhon este faptul că oamenii produc — corespunzător forţelor lor de producţie — şi <i>relaţiile sociale</i> în cadrul cărora produc postavul şi pânza. Şi mai puţin a înţeles d-l Proudhon faptul că oamenii, care produc relaţiile sociale corespunzătoare producţiei lor materiale, creează totodată şi <i>ideile, categoriile</i>, adică expresia abstractă, ideală, a acestor relaţii sociale. Prin urmare, categoriile sunt tot atât de puţin eterne ca şi relaţiile a căror expresie sunt. Ele sunt produse istorice şi trecătoare. Pentru d-l Proudhon, dimpotrivă, abstracţiile, categoriile sunt cauza primară. După părerea lui, ele, şi nu oamenii, făuresc istoria. <i>Abstracţia, categoria ca atare</i>, adică ruptă de oameni şi de activitatea lor materială, este, fireşte, nemuritoare, invariabilă, imuabilă; ea nu este decât o creaţie a raţiunii pure, ceea ce nu înseamnă altceva decât că abstracţia ca atare este abstractă. Minunată <i>tautologie!</i></p>', '<p>Astfel relaţiile economice, considerate drept categorii, sunt pentru d-l Proudhon nişte formule eterne, care nu au un început şi nici nu cunosc vreo dezvoltare.\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>D-l Proudhon este deci în mod inevitabil <i>doctrinar</i>. Mişcarea istorică care revoluţionează lumea actuală se reduce pentru el la problema de a descoperi echilibrul just, sinteza a două idei burgheze. Om abil, el descoperă cu multă ingeniozitate gândul ascuns al lui dumnezeu, unitatea celor două idei izolate, care sunt izolate numai pentru că d-l Proudhon le-a izolat de viaţa practică, de producţia actuală, care este îmbinarea realităţilor exprimate de aceste idei. În locul marii mişcări istorice care ia naştere din conflictul dintre forţele de producţie deja dobândite ale oamenilor şi relaţiile lor sociale, care nu mai corespund acestor forţe de producţie; în locul războaielor cumplite care se pregătesc între diferitele clase ale unei naţiuni şi între diferitele naţiuni; în locul acţiunii practice şi revoluţionare a maselor, singura care poate rezolva aceste conflicte; în locul acestei mişcări largi, continue şi complicate, d-l Proudhon pune mişcarea primitivă (le mouvement cacadauphin) din capul său. Aşadar, istoria o făuresc savanţii, oamenii capabili să-i subtilizeze lui dumnezeu gândul său ascuns. Oamenilor simpli nu le rămâne decât să aplice revelaţiile acestora.</p>', '<p>Înţelegeţi acum de ce d-l Proudhon este un duşman declarat al oricărei mişcări politice. Pentru el rezolvarea problemelor actuale nu constă în acţiunea publică, ci în circuitele dialectice din capul său. Deoarece pentru el categoriile sunt forţele motrice, pentru a schimba categoriile nu e nevoie să schimbi viaţa practică, ci invers. Trebuie schimbate categoriile, ceea ce va avea drept consecinţă schimbarea societăţii existente.</p>', '<p>În dorinţa sa de a împăca contradicţiile, d-l Proudhon nici nu-şi pune măcar întrebarea dacă n-ar trebui cumva răsturnată însăşi baza acestor contradicţii. El se aseamănă intru totul politicianului doctrinar care vrea să păstreze şi regele, şi Camera deputaţilor, şi Camera pairilor ca părţi integrante ale vieţii sociale, ca nişte categorii eterne, cu singura deosebire că d-l Proudhon este în căutarea unei formule noi pentru echilibrarea acestor forţe, al căror echilibru constă tocmai în mişcarea actuală, în care una din aceste forţe este când învingătoarea, când sclava celeilalte. Astfel, în secolul al XVIII-lea o mulţime de capete mediocre s-au străduit să găsească formula justă care să ducă la un echilibru între stările sociale, nobilime, rege, parlamente etc., şi peste noapte n-a mai existat nici rege, nici parlament, nici nobilime. Modul de a menţine echilibrul just în acest antagonism a fost răsturnarea tuturor relaţiilor sociale care stăteau la baza acestor rânduieli feudale, ca şi la baza antagonismului dintre aceste rânduieli feudale.</p>', '<p>Deoarece d-l Proudhon aşază de o parte ideile eterne, categoriile raţiunii pure, iar de cealaltă parte oamenii şi viaţa lor practică, care, după părerea lui, reprezintă aplicarea acestor categorii, veţi găsi la el, din capul locului, un <i>dualism</i> între viaţă şi idei, între sunet şi trup, dualism care se repetă sub multe forme. Vedeţi deci că acest antagonism nu este altceva decât incapacitatea d-lui Proudhon de a pricepe originea pământeană şi istoria profană a categoriilor pe care le zeifică.</p>', '<p>Scrisoarea mea este şi aşa prea lungă ca să mă mai pot opri asupra acuzaţiilor ridicole pe care le aduce d-l Proudhon comunismului. Pentru moment veţi admite că un om care n-a înţeles rânduielile actuale ale societăţii poate cu atât mai puţin să înţeleagă mişcarea care tinde să le răstoarne şi manifestările literare ale acestei mişcări revoluţionare.</p>', '<p><i>Singurul punct</i> asupra căruia sunt absolut de acord cu d-l Proudhon este aversiunea lui faţă de sentimentalismul socialist. Încă înaintea lui mi-am atras multe duşmănii persiflând socialismul gregar, sentimental, utopic. Dar nu-şi face oare d-l Proudhon iluzii ciudate când opune sentimentalismul său de mic-burghez — mă refer la peroraţiile sale despre căsnicie, dragostea conjugală şi alte banalităţi asemănătoare — sentimentalismului socialist, care la Fourier, de pildă, este mult mai profund decât platitudinile pretenţioase ale bunului nostru Proudhon?</p>'],
'idChr': '1.12text',
'title': ``,
'info': 'Marx (1846): Către Pavel Vasilievici Annenkov',
},
{'year': '1845',
'image': 'marxy',
'content': ['<p class="mid" style="text-align: center;"><b>1</b></p>', '<p>Principala lipsă a oricărui materialism de până acum (inclusiv materialismul lui Feuerbach) este că obiectul, realitatea, sensibilul este luat numai sub forma <i>obiectului</i> sau a <i>contemplării</i>, şi nu ca <i>activitate omenească sensibilă</i>, ca <i>practică</i>, deci nu subiectiv. De aceea latura <i>activă</i> a fost dezvoltată abstract nu de materialism, ci de idealism, care, fireşte, nu cunoaşte activitatea reală, sensibilă ca atare. Feuerbach vede obiecte sensibile, realmente deosebite de obiectele gândite; dar activitatea omenească el nu o ia ca activitate <i>obiectivă</i>. De aceea, în „Esenţa creştinismului“, el consideră ca activitate autentic omenească numai activitatea teoretică, în timp ce practica este luată şi fixată numai în forma ei de manifestare murdar-mercantilă. De aceea el nu înţelege însemnătatea activităţii „revoluţionare“, a activităţii „practic-critice“.</p>', '<p class="mid" style="text-align: center;"><b>2</b></p>', '<p><a id="cit33"></a>Problema dacă gândirea omenească ajunge la adevărul obiectiv nu este o problemă teoretică, ci una <i>practică</i>. În practică, omul trebuie să dovedească adevărul, adică forţa şi caracterul real, netranscendent al gândirii sale. Controversa în jurul realităţii sau nerealităţii gândirii care se rupe de practică este o chestiune pur <i>scolastică</i>.</p>', '<p class="mid" style="text-align: center;"><b>3</b></p>', '<p><a id="cit34"></a>Teoria materialistă după care împrejurările şi educaţia se schimbă uită că împrejurările sunt schimbate de oameni şi că educatorul însuşi trebuie să fie educat. De aceea teoria aceasta trebuie să discearnă două părţi în societate, dintre care una se ridică deasupra societăţii.</p>', '<p>Coincidenţa dintre schimbarea împrejurărilor şi schimbarea activităţii omeneşti sau propria schimbare nu poate fi privită şi înţeleasă în mod raţional decât ca <i>practică revoluţionară</i>.</p>', '<p class="mid" style="text-align: center;"><b>4</b></p>', '<p>Feuerbach porneşte de la faptul autoînstrăinării religioase, al dedublării lumii într-o lume religioasă şi una profană. El se limitează să reducă lumea religioasă la fundamentul ei profan. Împrejurarea că fundamentul profan se desprinde de sine însuşi şi se transpune în nori ca o împărăţie independentă nu poate fi însă explicată decât prin faptul că acest fundament profan este în sine scindat şi contradictoriu. Prin urmare, acest fundament profan trebuie înţeles atât în sine, în contradicţia lui, cât şi revoluţionat în practică. Prin urmare, după ce, de pildă, dezlegarea misterului familiei sfinte a fost găsită în familia pământească, aceasta din urmă trebuie ea însăşi să fie nimicită teoretic şi practic.</p>', '<p class="mid" style="text-align: center;"><b>5</b></p>', '<p>Nemulţumit cu <i>gândirea abstractă</i>, Feuerbach recurge la <i>contemplare;</i> dar el nu priveşte sensibilul ca activitate umană <i>practică</i>, sensibilă.</p>', '<p class="mid" style="text-align: center;"><b>6</b></p>', '<p>Feuerbach reduce esenţa religioasă la esenţa <i>umană</i>. Dar esenţa umană nu este o abstracţie inerentă individului izolat. În realitatea ei, ea este ansamblul relaţiilor sociale.</p>', '<p>De aceea Feuerbach, care nu se ocupă de critica acestei esenţe reale, este nevoit:</p>', '<p>1) să facă abstracţie de mersul istoriei, să considere sentimentul (Gemüt) religios în mod izolat şi să presupună un individ uman <i>izolat</i>-abstract;</p>', '<p>2) de aceea esenţa umană nu poate să fie privită decât ca „specie“, ca generalitate lăuntrică, mută, care uneşte numai prin legături <i>naturale</i> mulţimea indivizilor.</p>', '<p class="mid" style="text-align: center;"><b>7</b></p>', '<p>De aceea Feuerbach nu vede că „sentimentul religios“ este el însuşi un produs social şi că individul abstract analizat de el aparţine unei forme sociale determinate.</p>', '<p class="mid" style="text-align: center;"><b>8</b></p>', '<p>Viaţa socială este, în fond, <i>practică</i>. Toate misterele care duc teoria spre misticism îşi găsesc dezlegarea raţională în practica omenească şi în înţelegerea acestei practici.</p>', '<p class="mid" style="text-align: center;"><b>9</b></p>', '<p>Punctul cel mai înalt la care poate ajunge materialismul contemplativ, adică materialismul care nu concepe lumea sensibilă ca activitate practică, este contemplarea individului izolat şi a societăţii civile.</p>', '<p class="mid" style="text-align: center;"><b>10</b></p>', '<p>Punctul de vedere al vechiului materialism este societatea civilă; punctul de vedere al noului materialism este societatea omenească, sau omenirea socială.</p>', '<p class="mid" style="text-align: center;"><b>11</b></p>', '<p><a id="cit35"></a>Filozofii nu au făcut decât <i>să interpreteze</i> lumea în diferite moduri; important este însă de <i>a</i> o <i>schimba</i>.</p>'],
'idChr': '1.13text',
'title': ``,
'info': 'Marx (1845): Teze despre Feuerbach',
},
{'year': '1845—1846',
'image': 'marxengels',
'content': ['<h6 style="text-align: center;">Feuerbach.<br/>\r\nOpoziţia dintre concepţia materialistă şi cea idealistă <br/>[Introducere]</h6>', '<p>După cum anunţă ideologii germani, Germania a trăit în anii din urmă o revoluţie fără seamăn. Procesul de descompunere a sistemului hegelian, proces care a început cu Strauss, s-a transformat într-o frământare mondială care a cuprins toate „forţele trecutului“. În haosul general se formau imperii puternice, pentru a dispare iarăşi de îndată; pentru o clipă apăreau eroi pe care rivali mai îndrăzneţi şi mai puternici îi azvârleau din nou în întuneric. A fost o revoluţie în comparaţie cu care revoluţia franceză este un joc de copii; a fost o luptă mondială în faţa căreia luptele diadohilor apar cu totul neînsemnate. Cu o grabă nemaivăzută, un principiu lua locul altuia, eroii gândirii se succedau unul după altul şi în ultimii trei ani — 1842—1845 — s-a făcut în Germania o curăţenie mai temeinică decât altădată în trei secole.</p>', '<p>Toate acestea s-ar fi întâmplat în domeniul gândirii pure.</p>', '<p>Oricum ar fi, este vorba de un fenomen interesant: de procesul de putrezire a spiritului absolut. După ce s-a stins într-însul ultima scânteie de viaţă, diversele părţi constitutive ale acestui caput mortuum <a href="javascript:void(0);" id="n64">[64]</a> au intrat în descompunere, au intrat în noi combinaţii şi au format noi substanţe. Profesioniştii filozofiei, care până atunci trăiseră din exploatarea spiritului absolut, s-au năpustit acum asupra noilor combinaţii. Fiecare se ocupă cât se poate de stăruitor de vânzarea părţii care i-a revenit, ceea ce nu putea să nu dea loc la concurenţă. La început ea a avut un caracter destul de serios şi nu depăşea cadrul cumsecădeniei burgheze. Mai târziu însă, când piaţa germană a ajuns să fie suprasaturată, iar pe piaţa mondială, în ciuda tuturor eforturilor, marfa nu a putut fi plasată, toată treaba a fost stricată, în maniera germană obişnuită, prin producţie în serie şi de faţadă, prin înrăutăţirea calităţii, prin falsificarea materiei prime şi a etichetelor, prin cumpărări fictive, poliţe de complezenţă şi printr-un sistem de credit lipsit de orice bază reală. Concurenţa s-a transformat într-o luptă înverşunată, care acum este elogiată şi prezentată drept o revoluţie de importanţă istorică mondială, generatoare de rezultate şi de realizări măreţe.</p>', '<p>Pentru a putea aprecia cum se cuvine această şarlatanie filozofică, care trezeşte în inima respectabilului bürger german un binefăcător sentiment naţional, pentru a învedera meschinăria, mărginirea provincială a întregii mişcări a tinerilor hegelieni şi în special contrastul tragicomic dintre adevăratele realizări ale acestor eroi şi iluziile pe care şi le fac ei despre aceste realizări, este necesar să privim tot bâlciul acesta de pe o poziţie situată în afara Germaniei.\r\n</p>'],
'idChr': '1.14.01text',
'title': `Feuerbach. 
Opoziţia dintre concepţia materialistă şi cea idealistă  [Introducere]`,
'info': 'Marx, Engels (1845—1846): Ideologia germană',
},
{'year': '1845—1846',
'image': 'marxengels',
'content': ['<h6 style="text-align: center;">A. Ideologia în general, cea germană în special</h6>', '<p>De la începuturile criticii germane şi până la cele mai recente eforturi ale ei, aceasta nu a părăsit terenul filozofiei. Toate problemele acestei critici, care, ce-i drept, a fost departe de a cerceta premisele ei general-filozofice, au crescut totuşi pe terenul unui anumit sistem filozofic, şi anume pe terenul sistemului lui Hegel. Nu numai răspunsurile, ci chiar întrebările ei cuprindeau o mistificare. Această dependenţă de Hegel explică de ce nici unul dintre aceşti proaspeţi critici nu a încercat măcar să facă o critică cuprinzătoare sistemului hegelian, deşi fiecare dintre ei pretinde că a depăşit cadrul filozofiei lui Hegel. Polemica dusă de ei\tîmpotriva lui Hegel, şi cea pe care o duc între ei înşişi se reduce la aceea că fiecare ia o latură a sistemului hegelian şi o opune atât întregului sistem, cât şi laturilor luate de ceilalţi. La început se luau categorii hegeliene pure, nefalsificate, ca, de pildă, substanţă şi conştiinţă de sine; mai târziu aceste categorii au fost profanate prin nume mai lumeşti, ca gen, individ, om etc.</p>', '<p>Toată critica filozofică germană de la Strauss şi până la Stirner se mărgineşte la critica reprezentărilor <i>religioase</i>. Drept punct de plecare serveau religia reală şi teologia propriu-zisă. La întrebările: ce este conştiinţa religioasă? ce este reprezentarea religioasă? se dădeau apoi răspunsuri diferite. Progresul consta în aceea că reprezentările metafizice, politice, juridice, morale şi alte reprezentări pretins dominante erau încadrate tot în sfera reprezentărilor religioase, sau teologice, şi în aceea că conştiinţa politică, juridică, morală erau declarate conştiinţă religioasă, sau teologică, iar omul politic, juridic, moral, în ultimă analiză „omul <i>ca atare“</i> („der Mensch“), era declarat om religios. Dominaţia religiei era presupusă ca ceva dat. Încetul cu încetul orice raport dominant a fost declarat raport religios şi transformat în cult: cultul dreptului, cultul statului etc. Peste tot aveai de-a face numai cu dogme şi cu credinţa în dogme. Canonizarea lumii se desfăşura pe o scară tot mai largă, până ce, în sfârşit, sfântul Max, venerabilul, a putut s-o declare, în bloc, sfântă şi să termine astfel cu ea o dată pentru totdeauna.</p>', '<p>Bătrânii hegelieni considerau că devine totul clar de îndată ce este redus la cutare sau cutare categorie logică hegeliană. Tinerii hegelieni <i>criticau</i> totul, substituind pretutindeni reprezentări religioase sau declarând totul drept teologie. Tinerii hegelieni împărtăşesc credinţa bătrânilor hegelieni că în lumea existentă domină religia, noţiunile, generalul. Numai că unii luptă împotriva acestei dominaţii, pe care o consideră ca o uzurpare, pe când ceilalţi o proslăvesc ca legitimă.</p>', '<p>Întrucât pentru aceşti tineri hegelieni reprezentările, ideile, noţiunile, şi în genere produsele conştiinţei, pe care ei o transformă în ceva de sine stătător, sunt adevăratele cătuşe ale oamenilor, după cum pentru bătrânii hegelieni ele reprezintă adevărate elemente de legătură ale societăţii omeneşti, este uşor de înţeles că tinerii hegelieni au de luptat numai împotriva acestor iluzii ale conştiinţei. Întrucât în închipuirea lor relaţiile dintre oameni, întreaga activitate şi comportare a oamenilor, cătuşele şi barierele lor sunt produse ale conştiinţei lor, tinerii hegelieni, pe deplin consecvenţi, pun în faţa oamenilor cerinţa morală ca ei, oamenii, să-şi înlocuiască actuala lor conştiinţă printr-o conştiinţă omenească, critică sau egoistă şi să înlăture astfel barierele care îi îngrădesc. Această cerinţă de a schimba conştiinţa se reduce la cerinţa de a interpreta altfel ceea ce există, adică de a recunoaşte existentul, dându-i o altă interpretare. În ciuda frazelor lor pretins „atotzguduitoare“, ideologii tineri hegelieni sunt cei mai mari conservatori. Cei mai tineri dintre ei au găsit expresia potrivită pentru activitatea lor, afirmând că nu luptă decât împotriva <i>„frazelor“</i>. Ei uită însă că acestor fraze ei înşişi nu le opun decât alte fraze şi că luptând numai împotriva frazelor acestei lumi nu luptă de fel împotriva lumii reale, existente. Singurele rezultate la care putea să ducă această critică filozofică se rezumă la unele lămuriri — şi acelea unilaterale — în domeniul istoriei religiei creştine; toate celelalte afirmaţii ale lor nu sunt decât noi înzorzonări ale pretenţiei lor de a fi făcut prin aceste neînsemnate lămuriri descoperiri de importanţă istorică mondială.</p>', '<p>Nici unuia dintre aceşti filozofi nu i-a trecut prin minte să-şi pună problema legăturii dintre filozofia germană şi realitatea germană, dintre critica lor şi propriul lor mediu material.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><a id="cit25"></a>Premisele de la care pornim nu sunt arbitrare, nu sunt dogme; ele sunt premise reale, de care se poate face abstracţie numai în imaginaţie. Este vorba de indivizii reali, de activitatea şi de condiţiile lor materiale de viaţă, atât cele pe care le-au găsit gata existente cât şi cele pe care le-au creat prin propria lor activitate. Aceste premise pot fi constatate, prin urmare, pe cale pur empirică.</p>', '<p><a id="cit32"></a>Prima premisă a oricărei istorii omeneşti este în mod firesc existenţa indivizilor umani vii. De aceea primul fapt concret care trebuie să fie stabilit este alcătuirea trupească a acestor oameni şi raportul dintre ei şi restul naturii, raport determinat de această alcătuire. Fireşte, nu ne putem ocupa aici nici de constituţia fizică a omului însuşi, nici de condiţiile naturale — geologice, oro-hidrografice, climatice — şi de alte condiţii pe care oamenii le-au găsit gata existente. Orice istoriografie trebuie să pornească de la aceste baze naturale şi de la modificările suferite de ele în decursul istoriei datorită acţiunii oamenilor.</p>', '<p>Pe oameni îi poţi deosebi de animale prin conştiinţă, prin religie, prin orice vrei. Ei înşişi au început să se deosebească de animale de îndată ce au început <i>să-şi producă</i> mijloacele de trai, pas care este condiţionat de alcătuirea lor trupească. Producându-şi mijloacele de trai, oamenii îşi produc indirect însăşi viaţa lor materială.</p>', '<p>Modul în care oamenii îşi produc mijloacele necesare traiului depinde, în primul rând, de proprietăţile mijloacelor de trai pe care ei le-au găsit gata existente şi care urmează să fie reproduse. Acest mod de producţie trebuie să fie examinat nu numai sub aspectul în care apare ca o reproducţie a existenţei fizice a indivizilor. El este, într-o măsură şi mai mare, un mod determinat de activitate a acestor indivizi, un mod anumit de manifestare a vieţii lor, un anumit <i>mod de viaţă</i> al lor. Cum îşi manifestă indivizii viaţa, aşa sunt ei în realitate. Ceea ce sunt ei coincide deci cu producţia lor, atât cu ceea <i>ce</i> produc cât şi cu felul <i>cum</i> produc. Prin urmare ceea ce sunt indivizii depinde de condiţiile materiale ale producţiei lor.</p>', '<p>Această producţie apare abia o dată cu <i>înmulţirea populaţiei</i>. La rândul ei, această înmulţire presupune <i>relaţii</i> între indivizi. Forma acestor relaţii (Verkehr) este şi ea determinată de producţie.</p>', '<p>Raporturile dintre diferite naţiuni depind de gradul în care fiecare dintre ele şi-a dezvoltat forţele productive, <a href="javascript:void(0);" id="n65">[65]</a> diviziunea muncii şi relaţiile interne. Această teză este unanim recunoscută. Dar nu numai raporturile dintre o naţiune şi alta, ci şi întreaga structură lăuntrică a naţiunii depinde de gradul de dezvoltare a producţiei ei şi a relaţiilor ei interne şi externe. Măsura dezvoltării forţelor de producţie ale unei naţiuni este indicată în modul cel mai evident de gradul de dezvoltare a diviziunii muncii. Orice forţă productivă nouă, în măsura în care nu este o simplă extindere cantitativă a forţelor productive deja cunoscute (de exemplu luarea în cultură a unor noi pământuri), are drept urmare o nouă dezvoltare a diviziunii muncii.</p>', '<p>Diviziunea muncii în cadrul unei naţiuni duce, în primul rând, la separarea muncii industriale şi comerciale de munca agricolă şi, implicit, la separarea <i>oraşului</i> de <i>sat</i> şi la apariţia opoziţiei dintre interesele acestora. Dezvoltarea ulterioară a diviziunii muncii duce la separarea muncii comerciale de cea industrială. În acelaşi timp, datorită diviziunii muncii înăuntrul acestor ramuri diferite, se dezvoltă, la rândul lor, diferite subdiviziuni de indivizi care conlucrează în cutare sau cutare ramură de muncă. Poziţia acestor subdiviziuni una faţă de alta este condiţionată de modul de organizare a muncii agricole, industriale şi comerciale (patriarhat, sclavagism, stări sociale, clase). La un nivel mai înalt de dezvoltare a relaţiilor apar aceleaşi raporturi şi în corelaţiile dintre naţiuni.</p>', '<p>Diferitele trepte de dezvoltare a diviziunii muncii sunt tot atâtea forme diferite ale proprietăţii, adică fiecare treaptă a diviziunii muncii determină şi relaţiile dintre indivizi corespunzător cu raportul în care se află ei faţă de materialul muncii, faţă de uneltele de muncă şi faţă de produsele muncii.</p>', '<p>Prima formă de proprietate este proprietatea de trib. Ea corespunde treptei nedezvoltate a producţiei, când oamenii trăiesc din vânat şi din pescuit, din creşterea vitelor sau, cel mult, din cultivarea pământului. În cazul din urmă ea presupune existenţa unor mari întinderi de pământ încă necultivat. Pe această treaptă, diviziunea muncii este încă foarte slab dezvoltată şi se limitează la o extindere a diviziunii naturale a muncii, existente în sânul familiei. De aceea structura socială se mărgineşte la o lărgire a familiei: căpeteniile patriarhala ale tribului, în subordinea lor membrii tribului, în fine sclavii. Sclavagismul, care într-o formă latentă există în familie, nu se dezvoltă decât treptat, o dată cu înmulţirea populaţiei şi a trebuinţelor, precum şi cu extinderea relaţiilor externe atât prin război cât şi prin comerţul de schimb.</p>', '<p>A doua formă este proprietatea comunitară şi de stat din antichitate, care ia naştere mai ales datorită unirii, prin bună învoială sau prin cucerire, a mai multor triburi într-un singur <i>oraş</i> şi în condiţiile căreia sclavia continuă să existe. Alături de proprietatea comunitară se dezvoltă acum şi proprietatea privată mobiliară, iar mai târziu şi cea imobiliară, însă ca o formă care derogă de la normă şi care este subordonată proprietăţii comunitare. Cetăţenii statului au numai în comun dreptul de a dispune de sclavii lor care muncesc, şi chiar prin acest fapt ei sunt legaţi de forma de proprietate comunitară. Aceasta este proprietatea privată comună a cetăţenilor activi ai statului, care faţă de sclavii lor sunt nevoiţi să rămână în această formă naturală de asociaţie. De aceea întreaga structură socială bazată pe această temelie şi, o dată cu ea, puterea poporului decad în aceeaşi măsură în care se dezvoltă proprietatea privată imobiliară. Diviziunea muncii este acum mai dezvoltată. Vom întâlni pe această treaptă opoziţia dintre oraş şi sat, mai târziu opoziţia dintre statele care reprezintă interesele oraşului şi acelea care reprezintă interesele satului, iar în sânul oraşelor opoziţia dintre industrie şi comerţul maritim. Relaţiile de clasă dintre cetăţeni şi sclavi sunt pe deplin dezvoltate.</p>', '<p>Această concepţie despre istorie pare să fie contrazisă de faptul cuceririi. Până acum se considera că violenţa, războiul, jaful, tâlhăria etc. constituie forţa motrice a istoriei. Aici ne putem opri numai asupra momentelor principale şi de aceea luăm numai un exemplu mai izbitor: nimicirea unei vechi civilizaţii de către un popor barbar, urmată de formarea din temelii a unei noi structuri a societăţii. (Roma şi barbarii, feudalitatea şi Galia, Imperiul roman de răsărit şi turcii). La poporul barbar cuceritor, războiul mai continuă să fie, aşa cum am arătat mai sus, o formă normală de relaţii, care e folosită cu un zel cu atât mai mare cu cât în modul de producţie primitiv tradiţional şi singurul posibil la un astfel de popor creşterea populaţiei creează necesitatea unor noi mijloace de producţie. În Italia, dimpotrivă, populaţia liberă a dispărut aproape cu desăvârşire în urma concentrării proprietăţii funciare (concentrare provocată nu numai de acapararea prin cumpărare şi de creşterea datoriilor, ci şi de transmiterile prin succesiune, deoarece, în urma desfrâului şi a rarităţii căsătoriilor, vechile ginţi dispăreau treptat, iar averea lor trecea în mâna unui număr restrâns de oameni) şi a transformării acestei proprietăţi în păşune (datorată nu numai unor cauze economice obişnuite, valabile şi astăzi, ci şi importului de cereale provenite din jaf şi din tributuri, ceea ce a avut drept consecinţă o lipsă de consumatori pentru grânele italice); sclavii înşişi piereau mereu şi trebuiau necontenit înlocuiţi cu alţii. Sclavia a rămas baza întregii producţii. Plebeii, situaţi între oamenii liberi şi sclavi, nu au depăşit niciodată starea de lumpenproletari. În genere Roma nu a fost niciodată ceva mai mult decât un oraş, iar cu provinciile a întreţinut o legătură aproape exclusiv politică, care, fireşte, a putut fi şi întreruptă, la rândul ei, de cutare sau cutare evenimente politice.</p>', '<p>O dată cu dezvoltarea proprietăţii private apar aici pentru prima oară relaţiile pe care le vom regăsi — însă pe o scară mai largă — în condiţiile proprietăţii private moderne. Pe de o parte, concentrarea proprietăţii private, care la Roma a început foarte devreme (dovadă legea agrară a lui Liciniu) şi a progresat foarte rapid după războaiele civile şi mai ales sub împăraţi; pe de altă parte, ca o consecinţă a acestui fapt, transformarea micilor ţărani plebei într-un proletariat, care, însă, dată fiind situaţia sa intermediară între cetăţenii cu avere şi sclavi, nu a căpătat o dezvoltare de sine stătătoare.</p>', '<p>A treia formă este proprietatea feudală sau legată de împărţirea în stări sociale. Dacă pentru antichitate puntul de plecare l-a constituit <i>oraşul</i> şi micul teritoriu care ţinea de acesta, pentru evul mediu punctul de plecare l-a constituit <i>satul</i>. Această schimbare a punctului de plecare a fost determinată de raritatea populaţiei autohtone şi de faptul că aceasta era împrăştiată pe o mare suprafaţă de pământ, populaţie pe care venirea cuceritorilor nu a mărit-o cât de cât simţitor. De aceea, în opoziţie cu Grecia şi cu Roma, dezvoltarea feudală începe pe un teritoriu mult mai vast, pregătit de cuceririle romane şi de extinderea agriculturii, legată iniţial de aceste cuceriri. Ultimele secole ale imperiului roman aflat în declin şi cucerirea lui de către barbari au distrus foarte multe forţe productive; agricultura decade, industria lâncezeşte din lipsă de posibilităţi de desfacere, comerţul stagnează sau este întrerupt prin violenţă, populaţia satelor şi a oraşelor scade. Aceste relaţii existente şi modul de înfăptuire a cuceririi, condiţionat de aceste relaţii, au dezvoltat, sub influenţa organizaţiei militare germanice, proprietatea feudală. Asemenea proprietăţii de trib şi celei comunitare, proprietatea feudală se bazează şi ea pe o anumită comunitate, căreia i se opun însă, în calitate de clasă direct producătoare, nu sclavii, cum a fost cazul în antichitate, ci micii ţărani iobagi. O dată cu dezvoltarea deplină a feudalismului apare şi opoziţia faţă de oraşe. Structura ierarhică a proprietăţii funciare şi, legat de aceasta, sistemul cetelor armate au dat nobilimii puterea asupra iobagilor. Ca şi proprietatea comunitară antică, această structură feudală a fost o asociaţie îndreptată împotriva clasei producătoare dominate; numai că forma de asociere şi relaţiile cu producătorii direcţi erau diferite, pentru că şi condiţiile de producţie existente erau diferite.</p>', '<p>Acestei structuri feudale a proprietăţii funciare îi corespundea la <i>oraşe</i> proprietatea corporativă, organizarea feudală a meseriilor. Aici proprietatea consta mai ales în munca fiecărui individ. Necesitatea de a se asocia împotriva nobililor asociaţi care prădau la drumul mare, nevoia de clădiri comune pentru vânzarea mărfurilor într-un timp în care industriaşul era totodată şi comerciant, concurenţa crescândă a iobagilor fugiţi de pe moşii, care se îmbulzeau spre oraşele înfloritoare, şi structura feudală a întregii ţări au dat naştere <i>breslelor;</i> datorită faptului că unii meseriaşi au acumulat treptat, prin economii, mici capitaluri şi că numărul meseriaşilor rămânea stabil în mijlocul unei populaţii în creştere, s-a dezvoltat sistemul calfelor şi al ucenicilor, care a creat la oraşe o ierarhie asemănătoare cu aceea de la sate.</p>', '<p>Aşadar, în epoca feudală principala formă de proprietate a fost, pe de o parte, proprietatea funciară şi munca iobagilor legată de ea, iar pe de altă parte munca proprie în condiţiile posedării unui mic capital care domina munca calfelor. Structura acestor două forme de proprietate era determinată de relaţiile de producţie mărginite: cultivarea slabă şi rudimentară a pământului şi industria de tip meşteşugăresc. În perioada de înflorire a feudalismului, diviziunea muncii a existat numai într-o mică măsură. În fiecare ţară exista opoziţia dintre oraş şi sat; organizarea pe stări sociale era, desigur, foarte precis conturată, dar în afară de împărţirea în principi, nobili, cler şi ţărani, la sate, şi în meşteri, calfe, ucenici, iar în curând şi plebei zileri, la oraşe, nu s-a produs vreo diviziune importantă. În agricultură ea era împiedicată de cultura parcelară, alături de care a apărut industria casnică a ţăranilor; în industrie munca nu era deloc divizată în cadrul aceleiaşi meserii, iar între meserii numai într-o foarte mică măsură. În oraşele vechi, separarea industriei de comerţ a existat şi mai înainte; în oraşele mai noi, ea s-a dezvoltat abia mai târziu, când oraşele au stabilit legături între ele.</p>', '<p>Reunirea unor teritorii mai vaste în regate feudale constituia o necesitate atât pentru nobilimea funciară cât şi pentru oraşe. De aceea organizarea clasei dominante, a nobilimii, a avut peste tot în fruntea ei un monarh.</p>', '<p>Realitatea este deci următoarea: indivizi bine determinaţi, îndeletnicindu-se într-un anumit fel cu cutare sau cutare activitate productivă, intră în relaţii sociale şi politice bine determinate. Observaţia empirică trebuie să scoată la iveală în fiecare caz în parte — pe baza experienţei şi fără nici o mistificare sau speculaţie — legătura dintre structura socială şi politică, de o parte, şi producţie, de altă parte. Structura socială şi statul se nasc permanent din procesul de viaţă al unor indivizi bine determinaţi; dar nu al indivizilor aşa cum aceştia ar putea să apară în propria lor imaginaţie sau în imaginaţia altora, ci aşa cum sunt <i>în realitate</i>, adică aşa cum acţionează, cum produc bunuri materiale, deci aşa cum se manifestă activ în cadrul anumitor limite, premise şi condiţii materiale, independente de bunul lor plac.</p>', '<p>La început, producţia ideilor, a reprezentărilor, a conştiinţei se împleteşte direct cu activitatea materială şi cu legăturile materiale ale oamenilor, cu acest limbaj al vieţii reale. Formarea reprezentărilor, gândirea, legăturile spirituale dintre oameni mai apar aici ca izvorând direct din comportarea materială a acestora. Acelaşi lucru este valabil şi pentru producţia spirituală, aşa cum se manifestă ea în limbajul politicii, al legilor, al moralei, al religiei, al metafizicii etc. ale unui popor. Oamenii sunt producătorii reprezentărilor, ai ideilor lor etc., dar este vorba de oamenii reali, activi, aşa cum sunt determinaţi de o anumită dezvoltare a forţelor lor productive şi a relaţiilor corespunzătoare acestei dezvoltări, până la cele mai îndepărtate forme ale lor. Conştiinţa (das Bewusstsein) nu poate fi niciodată altceva decât existenţa oglindită în conştiinţă (das bewusste Sein), iar existenţa oamenilor este procesul real al vieţii lor. Dacă în întreaga ideologie oamenii şi relaţiile dintre ei apar cu capul în jos, ca într-o cameră obscură, acest fenomen decurge şi el în aceeaşi măsură din procesul istoric al vieţii lor, aşa cum răsturnarea obiectelor pe retină decurge din procesul fizic nemijlocit al vieţii lor.</p>', '<p>În opoziţie totală cu filozofia germană, care coboară din cer pe pământ, aici noi ne ridicăm de pe pământ la cer, adică pornim nu de la ceea ce oamenii spun, de la ceea ce ei îşi închipuie sau îşi reprezintă şi nici de la oamenii existenţi numai în vorbe, de la oamenii gândiţi, imaginaţi, reprezentaţi, pentru ca de la ei să ajungem la oamenii vii; noi pornim de la oamenii cu adevărat activi şi din procesul lor real de viaţă deducem şi dezvoltarea reflexelor şi a ecourilor ideologice ale acestui proces de viaţă. Chiar şi plăsmuirile nebuloase din creierul oamenilor sunt produse necesare ale procesului lor de viaţă material, care poate fi constatat pe cale empirică şi este legat de premise materiale. <a id="cit26"></a>Morala, religia, metafizica şi toate celelalte domenii ideologice, precum şi formele de conştiinţă corespunzătoare lor pierd deci aparenţa că ar fi de sine stătătoare. Ele nu au o istorie, ele nu au o dezvoltare; oamenii, dezvoltând producţia lor materială şi relaţiile lor materiale, modifică o dată cu această realitate a lor şi gândirea lor şi produsele gândirii lor. Nu conştiinţa determină viaţa, ci viaţa determină conştiinţa. Primul fel de a privi lucrurile porneşte de la conştiinţă ca de la un individ viu; al doilea, care corespunde vieţii reale, porneşte de la indivizii reali, vii, considerând conştiinţa numai ca fiind conştiinţa <i>lor</i>.</p>', '<p>Acest mod de a privi lucrurile nu este lipsit de premise. El porneşte de la premisele reale şi nu le părăseşte nici un moment. Premisele sale sunt oamenii, consideraţi nu într-o izolare şi imobilitate imaginară, ci în procesul lor real de dezvoltare, care poate fi observat pe cale empirică şi are loc în condiţii determinate. De îndată ce este înfăţişat acest proces activ de viaţă, istoria încetează de a mai fi o colecţie de fapte moarte, ca la empirişti — ei înşişi încă abstracţi —, sau o activitate închipuită a unor subiecte închipuite, ca la idealişti.</p>', '<p>Acolo unde încetează speculaţia, adică în faţa vieţii reale, începe deci ştiinţa adevărată, pozitivă, înfăţişarea activităţii practice, a procesului practic de dezvoltare a oamenilor. Vorbăria despre conştiinţă încetează; locul ei trebuie să-l ia cunoaşterea reală. Înfăţişarea realităţii face ca filozofia de sine stătătoare să-şi piardă mediul de existenţă. Locul ei îl poate lua cel mult sintetizarea rezultatelor celor mai generale care pot fi abstrase din examinarea dezvoltării istorice a oamenilor. Detaşate de istoria reală, luate în sine, aceste abstracţii nu au nici o valoare. Ele pot servi numai pentru a înlesni sistematizarea materialului istoric, pentru a indica ordinea succesiunii diferitelor sale straturi. Dar, spre deosebire de filozofie, aceste abstracţii nu oferă în nici un caz o reţetă sau o schemă după care să poată fi ajustate epocile istorice. Dimpotrivă, dificultăţile încep abia atunci când păşim la cercetarea şi la sistematizarea materialului, adică la adevărata lui expunere, indiferent dacă este vorba de o epocă trecută sau de cea prezentă. Înlăturarea acestor greutăţi este condiţionată de premise care în nici un caz nu pot fi arătate aici; ele rezultă abia din studierea procesului real de viaţă şi a activităţii indivizilor în fiecare epocă. Spicuim aici câteva dintre aceste abstracţii de care ne servim împotriva ideologiei, şi pe care le vom ilustra cu exemple luate din istorie.</p>', '<p>\xa0</p>', '<p class="mid" style="text-align: center;"><b>[1.] Istorie</b></p>', '<p>Adresându-ne germanilor liberi de premise, trebuie să începem prin a constata cea dintâi premisă a oricărei existenţe omeneşti, deci şi a oricărei istorii, şi anume că pentru a fi în stare „să facă istorie“ oamenii trebuie să aibă posibilitatea de a trăi. <a href="javascript:void(0);" id="n66">[66]</a> Pentru a trăi este însă nevoie înainte de toate de mâncare şi de băutură, de locuinţă, de îmbrăcăminte şi de o seamă de alte lucruri. Primul act istoric este, aşadar, producerea mijloacelor necesare pentru satisfacerea acestor nevoi, producerea vieţii materiale însăşi. Aceasta constituie într-adevăr un act istoric, o condiţie fundamentală a oricărei istorii, condiţie care astăzi, ca şi cu mii de ani în urmă, trebuie să fie îndeplinită zi de zi şi ceas de ceas chiar şi numai pentru ca oamenii să poată trăi. Chiar dacă realitatea sensibilă este redusă, ca la sfântul Bruno, la un minim, la un ciomag, ea presupune activitatea de producere a acestui ciomag. De aceea, în orice concepţie asupra istoriei trebuie în primul rând să se ia în consideraţie acest fapt fundamental în toată semnificaţia şi amploarea lui şi să i se dea locul cuvenit. După cum se ştie, germanii nu au făcut niciodată acest lucru, din care cauză ei nu au avut niciodată o bază <i>pământească</i> pentru istorie şi, în consecinţă, nu au avut niciodată un istoric. Francezii şi englezii, deşi înţelegeau într-un mod extrem de unilateral legătura acestui fapt cu aşa-numita istorie, mai ales atâta timp cât au fost captivii ideologiei politice, au făcut totuşi primele încercări de a da istoriografiei o bază materialistă, scriind cei dintâi istoria societăţii civile, a comerţului şi a industriei.</p>', '<p>Al doilea fapt este că însăşi prima nevoie satisfăcută, acţiunea satisfacerii şi instrumentul dobândit pentru această satisfacere duc la noi necesităţi, iar această creare de noi necesităţi este primul act istoric. De aici se vede de îndată al cui vlăstar spiritual este marea înţelepciune istorică a germanilor, care consideră că, acolo unde le lipseşte materialul pozitiv şi unde nu este loc pentru absurdităţi teologice, politice sau literare, nu există istorie, ci numai „timpul preistoric“, fără să ne lămurească însă cum se săvârşeşte trecerea de la această „preistorie“ absurdă la istoria propriu-zisă. Pe de altă parte, speculaţiile lor de ordin istoric se aruncă cu predilecţie asupra acestei „preistorii“, pentru că aici ei se cred la adăpost de invazia „faptului brutal“ şi totodată pentru că aici pot da frâu liber pornirii lor speculative şi pot construi şi răsturna mii de ipoteze.</p>', '<p>A treia relaţie care intervine chiar din capul locului în dezvoltarea istorică este aceea că oamenii, care reproduc zilnic propria lor viaţă, încep să facă alţi oameni, încep să se înmulţească; aceasta este relaţia dintre bărbat şi femeie, dintre părinţi şi copii, <i>familia</i>. Mai târziu, când necesităţile sporite generează noi relaţii sociale, iar sporirea populaţiei creează noi necesităţi, această familie, care la început a fost unica relaţie socială, devine (cu excepţia Germaniei) o relaţie subordonată şi în acest caz ea trebuie să fie tratată şi studiată pe baza datelor empirice existente, şi nu pe baza „noţiunii de familie“, cum se obişnuieşte în Germania. <a href="javascript:void(0);" id="n67">[67]</a> De altfel, aceste trei laturi ale activităţii sociale nu trebuie concepute ca trei trepte diferite, ci numai ca trei laturi sau, pentru a scrie pe înţelesul germanilor, ca trei „momente“ care de la începutul istoriei şi de la cei dintâi oameni au existat concomitent şi se mai impun încă şi azi istoriei.</p>', '<p>Aşadar, producerea vieţii, atât a celei proprii, prin muncă, cât şi a celei străine, prin procreare, apare dintr-o dată ca o dublă relaţie: pe de o parte ca relaţie naturală, iar pe de alta ca relaţie socială, în sensul că presupune colaborarea mai multor indivizi, indiferent în ce condiţii, în ce mod şi cu ce scop. De aici reiese că un anumit mod de producţie sau o anumită treaptă industrială este totdeauna legată de un anumit mod de activitate comună, de o anumită treaptă socială — acest mod de colaborare fiind el însuşi o „forţă productivă“ —, că totalitatea forţelor productive accesibile oamenilor condiţionează starea socială şi că deci „istoria omenirii“ trebuie să fie totdeauna studiată şi tratată în legătură cu istoria industriei şi a schimbului. Este însă de asemenea limpede că în Germania e imposibil să scrii o asemenea istorie, dat fiind că germanilor le lipseşte nu numai facultatea de înţelegere şi materialul, ci şi „certitudinea“ senzorială, iar de cealaltă parte a Rinului nu se poate căpăta nici o experienţă în această privinţă, deoarece acolo nu mai are loc nici un fel de istorie. Vedem deci din capul locului că între oameni există o interdependenţă materialistă, la fel de veche ca şi oamenii înşişi, condiţionată de necesităţi şi de modul de producţie, interdependenţă care îmbracă mereu alte forme şi de aceea reprezintă o „istorie“, fără a mai avea nevoie de existenţa vreunui nonsens politic sau religios care să-i unească în plus pe oameni. —</p>', '<p>Abia acum, după ce am examinat patru momente, patru laturi ale relaţiilor istorice iniţiale, constatăm că omul are şi „conştiinţă“. <a href="javascript:void(0);" id="n68">[68]</a> Dar nici pe aceasta omul nu o posedă de la început ca conştiinţă „pură“. „Spiritul“ poartă în sine de la bun început blestemul de a fi „împovărat“ de materie, care aici apare sub formă de straturi de aer în mişcare, sunete, pe scurt sub formă de grai. Limba este la fel de veche ca şi conştiinţa; limba <i>este</i> conştiinţa reală, practică, existentă şi pentru alţi oameni, şi numai astfel existentă şi pentru mine însumi, şi limba se naşte, ca şi conştiinţa, tocmai din nevoia, din necesitatea imperioasă de a comunica cu alţi oameni. Oriunde există o relaţie, ea există pentru mine; animalul nu <i>„are relaţii“</i> cu nimic şi în genere nu are relaţii. Pentru animal, relaţiile sale cu alţii nu există ca relaţii. Conştiinţa este deci din capul locului un produs social şi rămâne un produs social atâta timp cât există în genere oameni. La început conştiinţa este, fireşte, numai conştiinţa <i>celui mai apropiat</i> mediu sensibil şi a legăturii mărginite cu alte persoane şi lucruri din afara individului pe cale de a deveni conştient de sine; ea este totodată conştiinţă despre natură, care la început li se opune oamenilor ca o forţă cu totul străină, atotputernică şi de nebiruit, faţă de care oamenii se comportă întocmai ca animalele şi căreia i se supun ca vitele; prin urmare aceasta este o conştiinţă pur animalică despre natură (divinizarea naturii).</p>', '<p>Aici se vede imediat că această divinizare a naturii sau această atitudine bine determinată faţă de natură este condiţionată de forma societăţii, şi invers. Aici, ca pretutindeni, identitatea dintre natură şi om apare şi în faptul că relaţiile limitate dintre oameni şi natură condiţionează relaţiile limitate ale oamenilor între ei, iar relaţiile limitate ale oamenilor între ei condiţionează relaţiile limitate dintre ei şi natură, tocmai pentru că natura aproape că nu a fost încă modificată de mersul istoriei; iar pe de altă parte apare conştiinţa necesităţii de a intra în legătură cu indivizii din jur, adică începutul conştiinţei faptului că în genere omul trăieşte în societate. Acest început are un caracter tot atât de animalic ca şi însăşi viaţa socială de pe această treaptă; este o simplă conştiinţă de turmă, iar omul se deosebeşte aici de berbec numai prin faptul că la el conştiinţa ţine locul instinctului sau că instinctul său este un instinct conştient. Această conştiinţă de berbec sau de trib se dezvoltă mai departe datorită creşterii productivităţii, înmulţirii necesităţilor şi creşterii populaţiei, care stă la baza primelor două. Totodată se dezvoltă diviziunea muncii, care iniţial nu a fost altceva decât diviziunea muncii în actul sexual, apoi o diviziune a muncii ivită de la sine sau „în mod natural“ datorită aptitudinilor naturale (de exemplu puterea fizică), datorită necesităţilor, întâmplării etc. etc. Diviziunea muncii devine o diviziune reală abia din momentul în care apare diviziunea dintre munca materială şi cea spirituală. <a href="javascript:void(0);" id="n69">[69]</a> Din acest moment conştiinţa îşi <i>poate</i> închipui, într-adevăr, că este altceva decât cunoaşterea practicii existente, că îşi poate reprezenta <i>realmente</i> ceva fără să-şi reprezinte ceva real, din acest moment conştiinţa este în stare să se emancipeze de lume şi să treacă la construirea teoriei „pure“, a teologiei, filozofiei, moralei etc. „pure“. Dar chiar atunci când această teorie, teologie, filozofie, morală etc. intră în contradicţie cu relaţiile existente, acest lucru se poate întâmpla numai datorită faptului că relaţiile sociale existente au intrat în contradicţie cu forţa de producţie existentă. De altfel, într-o anumită sferă naţională de relaţii, aceasta se poate întâmpla şi datorită faptului că contradicţia nu apare înăuntrul acestei sfere naţionale, ci între conştiinţa naţională respectivă şi practica celorlalte naţiuni, adică între conştiinţa naţională şi cea generală a unei naţiuni. <a href="javascript:void(0);" id="n70">[70]</a></p>', '<p>De altfel este complet indiferent ce întreprinde conştiinţa ca atare; din tot acest talmeş-balmeş deducem un singur lucru, şi anume că aceste trei momente — forţa de producţie, condiţiile sociale şi conştiinţa — pot şi trebuie să intre în contradicţie între ele, deoarece <i>diviziunea muncii</i> face să fie posibil, ba chiar real faptul că activitatea spirituală şi cea materială — plăcerea şi munca, producţia şi consumaţia — revin unor indivizi diferiţi, iar singura posibilitate ca ele să nu intre în contradicţie o constituie numai suprimarea diviziunii muncii. Se înţelege, de altfel, de la sine că „fantomele“, „legăturile“, „fiinţa supremă“, „noţiunea“, „îndoiala“ nu sunt decât expresia spirituală, idealistă, reprezentarea individului în aparenţă izolat, reprezentarea unor cătuşe şi bariere foarte empirice înăuntrul cărora are loc mişcarea modului de producere a vieţii şi a formei corespunzătoare de relaţii.</p>', '<p>O dată cu diviziunea muncii — diviziune care conţine toate aceste contradicţii şi care, la rândul ei, se bazează pe diviziunea naturală a muncii în familie şi pe divizarea societăţii în familii izolate, opuse unele altora — este dată şi <i>repartiţia</i>, şi anume repartiţia <i>inegală</i>, atât cantitativă cât şi calitativă, a muncii şi a produselor ei, adică proprietatea, al cărei germen, a cărei primă formă apare chiar în familie, unde femeia şi copiii sunt sclavii bărbatului. Sclavia în familie, ce-i drept încă foarte rudimentară şi latentă, este prima proprietate, care de altfel, chiar în această formă, corespunde pe deplin definiţiei date de economiştii moderni, potrivit căreia proprietatea este dreptul de a dispune de forţă de muncă străină. De altfel diviziunea muncii şi proprietatea privată sunt expresii identice: într-una se spune cu privire la activitate ceea ce în cealaltă se spune cu privire la produsul activităţii.</p>', '<p>Mai departe, o dată cu diviziunea muncii este dată şi contradicţia dintre interesul individului izolat sau al familiei izolate şi interesul comun al tuturor indivizilor aflaţi în relaţii reciproce; acest interes comun nu există numai în imaginaţie ca „generalitate“, ci există în primul rând în realitate ca dependenţă reciprocă a indivizilor între care este divizată munca. În sfârşit, diviziunea muncii ne oferă şi primul exemplu care arată că atâta timp cât oamenii trăiesc într-o societate care se dezvoltă în mod spontan, atâta timp deci cât există ruptura dintre interesul particular şi cel general, cât împărţirea activităţii nu se face în mod voluntar, ci în mod spontan, activitatea proprie a omului devine pentru el o putere străină, opusă lui, care îl subjugă în loc ca el s-o stăpânească. Căci, de îndată ce apare diviziunea muncii, fiecare capătă un cerc de activitate exclusiv, bine determinat, care îi este impus şi din care nu poate ieşi; el este vânător, pescar sau păstor, ori critic critic, şi trebuie să rămână ceea ce este dacă nu vrea să rămână fără mijloace de trai, în timp ce <a id="cit27"></a>în societatea comunistă, în care nimeni nu este limitat la un cerc de activitate exclusiv, ci fiecare se poate perfecţiona în orice ramură ar dori, societatea reglementează producţia generală şi tocmai prin aceasta îmi dă posibilitatea să fac azi un lucru şi mâine altul, să vânez în cursul dimineţii, să pescuiesc după amiază, să mă ocup cu creşterea vitelor seara şi după cină să mă consacru criticii, după pofta inimii mele, fără să devin vreodată vânător, pescar, păstor sau critic. Această fixare a activităţii sociale, această consolidare a propriului nostru produs într-o forţă materială care ne domină, care scapă controlului nostru, care contravine aşteptărilor noastre şi zădărniceşte planurile noastre este unul dintre momentele principale ale dezvoltării istorice de până acum. Tocmai din cauza acestei contradicţii dintre interesul particular şi cel obştesc, interesul obştesc, întruchipat în <i>stat</i>, capătă o formă de sine stătătoare, separată de adevăratele interese individuale şi generale, şi în acelaşi timp caracterul iluzoriu al unui interes comun. Dar aceasta are loc întotdeauna pe baza reală a legăturilor existente în fiecare conglomerat de familii sau de triburi, ca, de exemplu, legăturile de sânge, de limbă, legăturile decurgând din diviziunea muncii pe scară mai largă şi din alte interese, şi mai ales, după cum vom arăta mai departe, pe baza intereselor claselor, care, determinate fiind de diviziunea muncii, se cristalizează înăuntrul fiecărui conglomerat uman de acest gen şi dintre care una le domină pe toate celelalte. De aici rezultă că toate luptele dinăuntrul statului, lupta dintre democraţie, aristocraţie şi monarhie, lupta pentru dreptul de vot etc. etc., nu sunt altceva decât forme iluzorii sub care se duc adevăratele lupte între diferitele clase (lucru despre care teoreticienii germani habar nu au, deşi în „Deutsch-Französische Jahrbücher“ şi în „Sfânta familie“ li s-au dat destule indicaţii în acest sens). Rezultă, de asemenea, că fiecare clasă care năzuieşte spre dominaţie — chiar dacă dominaţia ei, aşa cum este în cazul proletariatului, implică desfiinţarea întregii societăţi vechi şi a dominaţiei în genere — trebuie să cucerească mai întâi puterea politică, pentru ca, la rândul ei, această clasă să poată prezenta drept interes general interesul ei propriu, lucru pe care este nevoită să-l facă în primul moment. Tocmai pentru că indivizii urmăresc <i>numai</i> interesul lor particular, care pentru ei nu coincide cu interesul lor comun — de regulă generalul este o formă iluzorie a comunităţii —, ei consideră acest interes comun ca un interes „străin“ şi „independent“ de ei, adică ca un interes „general“ aparte şi specific, sau, cum se întâmplă în cadrul democraţiei, indivizii înşişi trebuie să se mişte în cadrul acestei discordanţe. Pe de altă parte, lupta <i>practică</i> a acestor interese particulare, care întotdeauna s-au manifestat <i>realmente</i> împotriva intereselor comune şi celor aparent comune, face necesară intervenţia <i>practică</i> a interesului „general“ iluzoriu, care se prezintă în calitate de stat, în scopul frânării intereselor particulare. Forţa socială, adică forţa productivă multiplicată care ia naştere din colaborarea diferiţilor indivizi, colaborare condiţionată de diviziunea muncii, — această forţă socială, ca urmare a faptului că însăşi colaborarea nu ia naştere în mod voluntar, ci în mod spontan, le apare acestor indivizi nu ca propria lor forţă unită, ci ca o putere străină, exterioară, despre care nu ştiu de unde provine şi încotro se îndreaptă, care deci nu mai poate fi stăpânită de ei, ci, dimpotrivă, trece printr-un şir de faze şi trepte de dezvoltare specifice, care sunt nu numai independente de voinţa şi de activitatea oamenilor, ci dirijează chiar această voinţă şi această activitate.</p>', '<p>Acestei <i>„înstrăinări“</i>, ca să vorbim pe înţelesul filozofilor, i se poate pune capăt, fireşte, numai atunci când există următoarele două premise <i>practice</i>. Pentru a deveni o forţă „insuportabilă“, adică o forţă împotriva căreia se face revoluţie, este necesar ca această înstrăinare să transforme masa omenirii în oameni cu totul „lipsiţi de proprietate“, care în acelaşi timp să se afle în contradicţie cu lumea existentă a bogăţiei şi a culturii; or, aceste două condiţii presupun o mare creştere a forţei productive, un înalt grad de dezvoltare a acestei forţe. Pe de altă parte, această dezvoltare a forţelor productive (o dată cu care apare şi existenţa empirică a oamenilor pe plan <i>istoric mondial</i> în locul celui local) este o premisă practică absolut necesară şi din cauză că fără ea nu se obţine decât o generalizare a <i>sărăciei</i>, iar o dată cu <i>mizeria crâncenă</i> ar trebui să reînceapă lupta pentru strictul necesar şi ar trebui să reapară toată vechea mârşăvie. Premisa aceasta mai este necesară şi din cauză că numai o dată cu această dezvoltare universală a forţelor productive se stabilesc legături <i>universale</i> între oameni, fapt datorită căruia, pe de o parte, fenomenul masei „lipsite de proprietate“ apare simultan la toate popoarele (concurenţa generală), astfel încât fiecare dintre aceste popoare devine dependent de răsturnările care au loc la celelalte, şi, în fine, locul indivizilor de factură locală mărginită îl iau indivizi de factură <i>istorică universală</i>, empiric universali. Fără această premisă 1) comunismul ar putea exista numai ca un fenomen local, 2) înseşi <i>forţele</i> care stau la baza relaţiilor dintre oameni nu s-ar putea dezvolta ca forţe <i>universale</i> şi deci insuportabile; ele ar rămâne „împrejurări“ locale, înconjurate de superstiţii, şi 3) orice lărgire a relaţiilor dintre oameni ar suprima comunismul local. Din punct de vedere empiric, comunismul este posibil numai ca o acţiune a popoarelor dominante care s-ar produce „dintr-o dată“, simultan, ceea ce presupune dezvoltarea universală a forţei productive şi a relaţiilor mondiale legate de comunism. Altfel, cum ar fi putut proprietatea, de pildă, să aibă în genere o istorie, să îmbrace diferite forme, şi cum ar fi putut proprietatea funciară, de exemplu, să se dezvolte, în funcţie de diferitele condiţii date, în Franţa de la forma parcelară la o centralizare în mâini puţine, iar în Anglia de la centralizare în mâini puţine la forma parcelară, aşa cum se petrece într-adevăr acum? Sau cum se face că comerţul, care în fond nu este altceva decât schimbul de produse între diferiţi indivizi şi între diferite ţări, domină întreaga lume prin raportul dintre cerere şi ofertă — raport care, după cum spune un economist englez, atârnă deasupra pământului asemenea destinului antic şi, cu o mână invizibilă, împarte între oameni fericirea şi nenorocirea, creează şi dărâmă imperii, cheamă la viaţă popoare sau le face să dispară —, în timp ce, o dată cu desfiinţarea bazei, a proprietăţii private, odată cu reglementarea comunistă a producţiei care va înlătura înstrăinarea oamenilor de propriul lor produs, va dispărea şi această dominaţie a raportului dintre cerere şi ofertă, iar oamenii îşi vor subordona din nou schimbul, producţia şi modul lor de a se comporta unii faţă de alţii?</p>', '<p><a id="cit24"></a>Pentru noi comunismul nu este o <i>stare</i> care trebuie creată, un <i>ideal</i> căruia va trebui să i se conformeze realitatea. Noi numim comunism mişcarea <i>reală</i> care suprimă starea actuală. Condiţiile acestei mişcări rezultă din premisa existentă în momentul de faţă. De altfel existenţa unei mase de oameni care trăiesc <i>numai</i> din munca lor, a unei mase de forţă de muncă lipsită de capital sau de posibilitatea unei satisfaceri, fie şi limitată, a nevoilor ei şi care de aceea se caracterizează nu numai prin pierderea temporară a însăşi acestei munci ca sursă de trai asigurată, ci şi în genere prin situaţia ei nesigură, presupune, în virtutea concurenţei, existenţa <i>pieţei mondiale</i>. Proletariatul poate avea deci numai o existenţă <i>istorică mondială</i>, după cum comunismul, ca acţiune a proletariatului, este posibil numai ca existenţă „istorică mondială“. Existenţa istorică mondială a indivizilor înseamnă o existenţă a indivizilor care este legată direct de istoria mondială.</p>', '<p>Forma de relaţii, care în toate stadiile istorice de până acum a fost condiţionată de forţele de producţie şi care, la rândul ei, condiţionează aceste forţe constituie <i>societatea civilă</i>, care, aşa cum reiese din cele de mai sus, are drept premisă şi bază familia simplă şi familia compusă, aşa-numita alcătuire de trib, şi ale cărei determinări mai apropiate sunt cuprinse în cele spuse mai sus. Se vede deci de pe acum că această societate civilă este adevăratul focar şi adevărata arenă a întregii istorii; se vede de asemenea cât de absurdă este concepţia de până acum asupra istoriei, concepţie care, limitându-se la acţiuni spectaculoase şi răsunătoare, neglijează relaţiile reale.</p>', '<p>Societatea civilă cuprinde toate relaţiile materiale ale indivizilor în cadrul unui anumit stadiu de dezvoltare a forţelor de producţie. Ea cuprinde întreaga viaţă comercială şi industrială într-un anumit stadiu al acesteia, şi din acest punct de vedere ea depăşeşte cadrul statului şi al naţiunii, deşi, pe de altă parte, ea trebuie să se afirme în afară ca naţionalitate şi să se organizeze în interior ca stat. Expresia „societate civilă“ a apărut în secolul al XVIII-lea, când relaţiile de proprietate se cristalizaseră din comunitatea [Gemeinwesen] antică şi medievală. Societatea burgheză (bürgerliche Gesellschaft) ca atare se dezvoltă abia o dată cu burghezia; totuşi, sub aceeaşi denumire <a href="javascript:void(0);" id="n71">[71]</a> a fost desemnată întotdeauna organizarea socială care se dezvoltă direct din producţie şi din schimb şi care formează în toate timpurile baza statului şi a oricărei alte suprastructuri idealiste.</p>', '<p>\xa0</p>', '<p class="mid" style="text-align: center;"><b>[2.] Despre producerea conştiinţei</b></p>', '<p>În istoria de până acum este, fără doar şi poate, de asemenea un fapt empiric că, o dată cu lărgirea activităţii indivizilor şi cu transformarea ei în activitate istorică universală, indivizii luaţi în parte cădeau tot mai mult sub dominaţia unei forţe străine lor (a cărei apăsare ei şi-o reprezentau ca şicană a aşa-numitului spirit universal etc.), a unei forţe care a căpătat din ce în ce mai mult caracter de masă şi care în ultimă instanţă se manifestă ca <i>piaţă mondială</i>. Dar tot aşa de empiric este fundamentat şi faptul că, o dată cu răsturnarea actualei orânduiri sociale prin revoluţia comunistă (despre care vom vorbi mai jos), o dată cu desfiinţarea proprietăţii private, ceea ce înseamnă acelaşi lucru, se desfiinţează această forţă atât de misterioasă pentru teoreticienii germani şi se înfăptuieşte eliberarea fiecărui individ în parte, în aceeaşi măsură în care istoria se transformă cu desăvârşire în istorie universală. Că adevărata bogăţie spirituală a individului depinde în întregime de bogăţia relaţiilor sale reale reiese în mod clar din cele de mai sus. Abia prin aceasta indivizii sunt eliberaţi de diferitele bariere naţionale şi locale, capătă o legătură practică cu producţia (inclusiv cea spirituală) pe scara întregii lumi şi sunt puşi în situaţia de a se putea folosi de această producţie omnilaterală a întregului glob (de toate creaţiile oamenilor). Dependenţa <i>omnilaterală</i>, această formă primitivă a colaborării <i>istorice mondiale</i> a indivizilor, este transformată, datorită revoluţiei comuniste, în controlul şi în dominarea conştientă a acestor forţe, care, născute din acţiunea reciprocă a oamenilor, li se impuneau până acum ca forţe complet străine şi în această calitate îi dominau. Această concepţie poate fi, la rândul ei, înţeleasă în mod speculativ-idealist, adică fantastic, ca „generare spontană a speciei“ („societatea ca subiect“), şi astfel seriile succesive de indivizi aflaţi în legătură unii cu alţii pot fi reprezentate ca un singur individ care săvârşeşte misterul autoprocreării. Aici se vede că, deşi indivizii se creează <i>unul pe celălalt</i> din punct de vedere fizic şi spiritual, ei nu se creează singuri pe ei înşişi nici în înţelesul absurdităţii preconizate de sfântul Bruno, nici în sensul „Unicului“, al omului „creat“.</p>', '<p>Această concepţie despre istorie constă, aşadar, în a examina procesul real de producţie, luând ca punct de plecare producţia materială a vieţii nemijlocite şi în a concepe forma de relaţii legată de acest mod de producţie şi generată de el, adică societatea civilă în diferitele ei stadii, ca bază a întregii istorii; ea constă, de asemenea, în a prezenta activitatea societăţii civile în sfera vieţii de stat şi a explica prin ea totalitatea diferitelor produse teoretice şi forme de conştiinţă, ca religie, filozofie, morală etc. etc., precum şi în a urmări procesul naşterii lor pe această bază, putându-se astfel prezenta procesul în ansamblul lui (deci şi interacţiunea diferitelor sale laturi). Spre deosebire de concepţia idealistă despre istorie, această concepţie nu caută să găsească în fiecare perioadă o categorie, ci rămâne mereu pe <i>terenul</i> real al istoriei; ea nu explică practica prin idee, ci explică prin practica materială formarea ideilor şi, în consecinţă, ajunge la rezultatul că nici una dintre formele şi produsele conştiinţei nu poate fi nimicită prin critică spirituală, prin dizolvare în „conştiinţa de sine“ sau transformare în „năluci“, „fantome“, „trăsneli“ etc., ci numai prin răsturnarea practică a relaţiilor sociale reale din care au izvorât aceste aiureli idealiste, că nu critica, ci revoluţia este forţa motrice a istoriei, ca şi a religiei, a filozofiei şi a oricărei teorii. Această concepţie arată că istoria nu sfârşeşte prin a se dizolva în „conştiinţa de sine“ ca „spirit din spirit“, ci, dimpotrivă, fiecare treaptă a ei găseşte de-a gata un rezultat material dat, o sumă de forţe productive, raporturi istoriceşte formate — între oameni şi natură, ca şi raporturi între indivizi, transmise fiecărei generaţii de generaţia precedentă, găseşte o masă de forţe productive, capitaluri şi împrejurări, care, deşi pe de o parte sunt modificate de noua generaţie, pe de altă parte însă îi prescriu acesteia propriile ei condiţii de viaţă şi îi imprimă o anumită dezvoltare, un caracter aparte. Această concepţie arată deci că împrejurările formează oamenii în aceeaşi măsură în care oamenii creează împrejurările. Această sumă de forţe de producţie, capitaluri şi forme de relaţii sociale pe care fiecare individ şi fiecare generaţie o găseşte ca pe ceva dat este temelia reală a ceea ce filozofii şi-au închipuit a fi „substanţa“ şi „esenţa omului“, a ceea ce ei au proslăvit şi au combătut, este temelia reală ale cărei urmări şi influenţe asupra evoluţiei oamenilor nu sunt câtuşi de puţin stânjenite de faptul că, în calitate de „conştiinţă de sine“ şi de „Unici“, aceşti filozofi se revoltă împotriva ei. Aceste condiţii de viaţă pe care diferitele generaţii le găsesc de-a gata hotărăsc de asemenea dacă zguduirile revoluţionare care se repetă periodic în istorie vor fi sau nu destul de puternice pentru a răsturna temeliile a tot ce există; iar dacă lipsesc aceste elemente materiale ale unei răsturnări totale — adică, pe de o parte anumite forţe de producţie şi, pe de altă parte, formarea unei mase revoluţionare care să se răzvrătească nu numai împotriva unor anumite laturi ale societăţii de până acum, ci şi împotriva modului însuşi de până acum al „producerii vieţii“, împotriva „activităţii totale“ pe care ea, societatea, s-a bazat —, atunci, după cum o dovedeşte istoria comunismului, pentru dezvoltarea practică este absolut indiferent faptul că până acum <i>ideea</i> acestei revoluţii a fost enunţată de sute de ori.</p>', '<p>Întreaga concepţie de până acum despre istorie ori trecea complet cu vederea această bază reală a istoriei, ori o considera cel mult ca un factor secundar care nu are nici o legătură cu procesul istoric. De aceea istoria trebuia scrisă întotdeauna după o schemă aflată în afara ei; producerea reală a vieţii apărea ca ceva preistoric, în timp ce istoria apărea ca ceva despărţit de viaţa obişnuită, ca ceva situat în afara şi deasupra lumii. Raportul dintre om şi natură este astfel exclus din istorie, ceea ce creează o opoziţie între natură şi istorie. De aceea această concepţie nu a putut vedea în istorie decât acţiuni politice spectaculoase, lupte religioase şi în genere teoretice, şi la tratarea fiecărei epoci istorice în parte a trebuit <i>să împărtăşească iluziile epocii respective</i>. De pildă, dacă o epocă îşi închipuie că este determinată de motive pur „politice“ sau „religioase“, cu toate că „religia“ şi „politica“ sunt numai forme ale motivelor ei reale, istoricul ei îşi însuşeşte această opinie. „Închipuirea“, „ideile“ acestor oameni despre practica lor reală se transformă în singura forţă determinantă şi activă care domină şi determină practica acestor oameni. Dacă forma primitivă în care apare diviziunea muncii la hinduşi şi la egipteni generează sistemul castelor în statul şi în religia acestor popoare, istoricul crede că sistemul castelor este forţa care a dat naştere acestei forme sociale primitive. În timp ce francezii şi englezii se lasă călăuziţi cel puţin de iluzia politică, care este totuşi cea mai apropiată de realitate, germanii se menţin în domeniul „spiritului pur“ şi fac din iluzia religioasă forţa motrice a istoriei. Filozofia istoriei a lui Hegel este ultima consecinţă, redusă la „expresia“ ei „cea mai pură“, a întregii acestei istoriografii germane, în care nu este vorba de interese reale şi nici măcar de interese politice, ci de idei pure, care îi apar apoi şi sfântului Bruno ca o înşiruire de „idei“ ce se devoră reciproc şi până la urmă dispar în „conştiinţa de sine“. Şi mai consecvent este sfântul Max Stirner, care nu ştie nimic despre istoria reală şi căruia procesul istoric îi apare ca o simplă istorie cu „cavaleri“, tâlhari şi fantome, de ale cărei viziuni el, fireşte, nu poate să scape decât prin „sacrilegiu“. <a href="javascript:void(0);" id="n72">[72]</a> Această concepţie este în realitate o concepţie religioasă; ea presupune că omul religios este omul originar de la care porneşte întreaga istorie şi în închipuirea ei aşază producţia de fantezii religioase în locul producţiei reale de mijloace de trai şi al producerii vieţii însăşi. Toată această concepţie despre istorie, împreună cu descompunerea ei şi cu şovăielile şi îndoielile care rezultă de aici, nu este decât o chestiune <i>naţională</i> a germanilor şi prezintă numai un interes <i>local</i> pentru Germania, cum este, de exemplu, importanţa şi în ultimul timp frecvent discutata problemă: cum se poate ajunge propriu-zis „din împărăţia lui dumnezeu în împărăţia oamenilor“, ca şi cum această „împărăţie a lui dumnezeu“ ar fi existat vreodată altundeva decât în fantezie, iar aceşti bărbaţi preaînvăţaţi nu ar fi trăit totdeauna, fără s-o ştie, în „împărăţia oamenilor“ spre care caută acum drumul, şi ca şi cum sarcina amuzamentului ştiinţific — căci altceva nu este decât un amuzament — care îşi propune să explice caracterul curios al formării acestor imperii teoretice de dincolo de nori nu ar consta, dimpotrivă, tocmai în a dovedi naşterea lor din relaţii reale pământeşti. În general, aceşti germani manifestă mereu tendinţe de a reduce orice inepţie existentă la o altă inepţie, cu alte cuvinte ei presupun că toate aceste inepţii au într-adevăr un <i>sens</i> deosebit care trebuie dezvăluit, pe câtă vreme în realitate se pune numai problema de a explica aceste fraze teoretice prin relaţiile reale existente. Suprimarea reală, practică a acestor fraze, înlăturarea acestor reprezentări din conştiinţa oamenilor se înfăptuieşte, după cum s-a spus mai sus, prin schimbarea împrejurărilor, şi nu prin deducţii teoretice. Pentru masa oamenilor, adică pentru proletariat, aceste reprezentări teoretice nu există, şi, prin urmare, în ceea ce îl priveşte nu e nevoie să fie suprimate, iar dacă această masă a avut vreodată unele reprezentări teoretice, ca, de exemplu, religia, ele au fost demult suprimate de împrejurări.</p>', '<p>Caracterul pur naţional al acestor probleme şi al soluţiilor lor se vădeşte şi în faptul că aceşti teoreticieni cred cu toată seriozitatea că elucubraţii ca „omul-dumnezeu“, „Omul“ etc. ar fi prezidat desfăşurarea diferitelor epoci ale istoriei; sfântul Bruno merge chiar până la afirmaţia că numai „critica şi criticii ar fi făcut istoria“. Iar atunci când aceşti teoreticieni se apucă de construcţii istorice, ei sar cu cea mai mare grabă peste tot ce a fost înainte, trecând direct de la „mongoli“ la istoria „plină de conţinut“ propriu-zisă, adică la istoria publicaţiilor „Hallische Jahrbücher“ şi „Deutsche Jahrbücher“ şi la istoria degenerării şcolii hegeliene într-o ciorovăială generală. Toate celelalte naţiuni, toate evenimentele reale sunt date uitării, theatrum mundi [arena mondială] este redus la limitele târgului de cărţi din Lipsca şi al certurilor dintre „Critică“, „Om“ şi „Unic“. Iar dacă teoreticienii noştri se apucă vreodată să trateze teme cu adevărat istorice, cum ar fi, de pildă, istoria secolului al XVIII-lea, ei nu redau decât istoria ideilor, ruptă de faptele şi de procesele practice care stau la baza acestora, şi chiar această istorie ei o expun numai cu scopul de a prezenta perioada respectivă drept o treaptă preliminară, nedesăvârşită, drept precursoare mărginită încă a adevăratei epoci istorice, adică a epocii luptei filozofice germane dintre 1840 şi 1844. Potrivit cu acest scop — de a scrie o istorie a timpurilor trecute pentru a prezenta într-o strălucire deosebită gloria unui personaj neistoric oarecare şi a fanteziilor sale — ei nu pomenesc câtuşi de puţin evenimentele cu adevărat istorice, nici chiar cazurile de imixtiune cu adevărat istorică a politicii în desfăşurarea istoriei, oferindu-ne în schimb o expunere bazată nu pe studii, ci pe construcţii arbitrare şi pe bârfeli literare, aşa cum a făcut sfântul Bruno în a sa demult uitată „Istorie a secolului al XVIII-lea“. Aceşti pompoşi şi aroganţi negustori de idei, care se cred infinit mai presus de orice prejudecăţi naţionale, sunt în realitate mult mai mărginiţi — din punct de vedere naţional — decât filistinii de prin berării care visează la unificarea Germaniei. Ei nu recunosc drept istorice faptele altor popoare; ei trăiesc în Germania şi numai pentru Germania; ei transformă cântecul Rinului într-o cantată religioasă şi cuceresc Alsacia şi Lorena, prădând filozofia franceză în loc să prade statul francez, germanizând ideile franceze în locul provinciilor franceze. Domnul Venedey este un cosmopolit în comparaţie cu sfinţii Bruno şi Max, care, proclamând dominaţia mondială a teoriei, proclamă implicit dominaţia mondială a Germaniei.</p>', '<p>Din cele expuse se vede de asemenea cât de mult se înşală Feuerbach atunci când („Wigand’s Vierteljahrsschrift“. 1845, vol. 2), cu ajutorul determinării „om social“, se declară comunist, transformând această determinare într-un predicat al „Omului“ şi considerând, prin urmare, că poate să transforme într-o simplă categorie cuvântul „comunist“, care în lumea actuală desemnează pe adeptul unui anumit partid revoluţionar. Întreaga deducţie a lui Feuerbach în problema relaţiilor dintre oameni nu urmăreşte decât să dovedească că oamenii au şi <i>au avut întotdeauna</i> nevoie unul de altul. El vrea să stabilească conştiinţa acestui fapt; el vrea deci, la fel ca ceilalţi teoreticieni, să obţină numai înţelegerea justă a unui fapt <i>existent</i>, în timp ce sarcina adevăratului comunist este de a răsturna această realitate existentă. De altfel noi recunoaştem pe de-a-ntregul că Feuerbach, atunci când se străduieşte să statornicească conştiinţa <i>acestui</i> fapt, merge atât de departe cât poate să meargă în genere un teoretician fără a înceta să fie teoretician şi filozof. Caracteristic este însă că sfinţii Bruno şi Max pun în locul comunistului real ideea lui Feuerbach despre comunist, lucru pe care ei îl fac în parte şi pentru a putea combate comunismul ca „spirit din spirit“, ca o categorie filozofică, ca pe un adversar de aceeaşi speţă, şi pe care sfântul Bruno îl face şi din interese pragmatice. Ca exemplu care ilustrează recunoaşterea şi totodată neînţelegerea realităţii existente, ceea ce este comun încă lui Feuerbach şi adversarilor noştri, amintim pasajul din „Filozofia viitorului“ unde el demonstrează că existenţa unui lucru sau a unui om este în acelaşi timp şi esenţa sa, că condiţiile de existenţă determinate, modul de viaţă determinat şi activitatea determinată a unui animal sau a unui individ uman sunt ceea ce procură „esenţei“ sale sentimentul satisfacerii. Orice excepţie este privită aici în mod categoric ca un accident, ca o anomalie care nu poate fi schimbată. Prin urmare, dacă milioane de proletari nu sunt câtuşi de puţin satisfăcuţi de condiţiile lor de viaţă, dacă „existenţa“ lor [...]. <a href="javascript:void(0);" id="n73">[73]</a></p>', '<p>[...] în realitate şi pentru materialiştii <i>practici</i>, adică pentru <i>comunişti</i>, întreaga problemă este de a revoluţiona lumea existentă, de a ataca şi de a schimba în mod practic starea de lucruri dată. Dacă la Feuerbach se găsesc pe alocuri asemenea vederi, ele nu depăşesc niciodată cadrul unor ipoteze răzleţe şi au asupra concepţiei sale generale o influenţă mult prea mică pentru a le putea privi altfel decât ca simpli germeni capabili de a se dezvolta. „Concepţia“ lui Feuerbach despre lumea sensibilă se reduce, pe de o parte, la simpla contemplare a acestei lumi, iar pe de altă parte la senzaţie; el vorbeşte despre „omul ca atare“, şi nu despre „oamenii istorici reali“. „Omul ca atare“ este în realitate „germanul“. În primul caz, în <i>contemplarea</i> lumii sensibile el se izbeşte în mod necesar de lucruri care vin în contradicţie cu conştiinţa şi cu simţirea sa şi care tulbură armonia pe care el o presupune între toate părţile lumii sensibile, şi îndeosebi armonia dintre om şi natură. <a href="javascript:void(0);" id="n74">[74]</a> Pentru a înlătura acest obstacol, el este nevoit să caute scăpare într-o dublă contemplare, care ocupă o situaţie intermediară între contemplarea obişnuită, care nu vede decât ceea ce „sare în ochi“, şi contemplarea superioară, filozofică, care vede „adevărata esenţă“ a lucrurilor. El nu vede că lumea sensibilă care îl înconjură nu este ceva dat din veci, în mod nemijlocit, mereu identic cu sine însuşi, ci un produs al industriei şi al stării societăţii, şi anume un produs istoric, rezultatul activităţii unui şir întreg de generaţii; fiecare din aceste generaţii s-a sprijinit pe umerii generaţiei anterioare, a continuat să dezvolte industria acesteia şi ansamblul relaţiilor ei şi a modificat orânduirea ei socială în conformitate cu nevoile schimbate. El nu vede că până şi obiectele celei mai simple „certitudini senzoriale“ îi sunt date numai datorită dezvoltării sociale, datorită industriei şi relaţiilor comerciale. După cum se ştie, cireşul, ca mai toţi pomii fructiferi, a început să fie cultivat în zona noastră abia acum câteva secole, datorită <i>comerţului</i>, şi de aceea numai <i>datorită</i> acestei activităţi a unei anumite societăţi dintr-o anumită perioadă, el a putut deveni „certitudine senzorială“ pentru Feuerbach.</p>', '<p>De altfel, în cadrul acestui mod de a înţelege lucrurile, când acestea sunt luate aşa cum sunt şi cum au luat naştere în realitate, orice problemă filozofică profundă se reduce — după cum vom arăta şi mai clar în cele ce urmează — pur şi simplu la un fapt empiric. De exemplu, importanta problemă a raportului dintre om şi natură (sau chiar, după cum spune Bruno (pag. 110), „antagonismele din natură şi din istorie“, ca şi când acestea ar fi două „lucruri“ despărţite unul de altul, ca şi când omul nu ar avea mereu în faţă o natură istorică şi o istorie naturală), problemă care a generat toate „operele nespus de măreţe“ despre „substanţă“ şi „conştiinţă de sine“, cade de la sine dacă ţinem seama de faptul că mult trâmbiţata „unitate dintre om şi natură“ a existat dintotdeauna în industrie, schimbându-şi aspectul în fiecare epocă în funcţie de dezvoltarea mai mică sau mai mare a industriei, la fel cum a existat şi „lupta“ omului împotriva naturii, care duce la dezvoltarea forţelor sale productive pe o bază corespunzătoare. Industria şi comerţul, producţia şi schimbul de mijloace necesare traiului condiţionează repartiţia, delimitarea diferitelor clase sociale şi, la rândul lor, sunt condiţionate de acestea în formele mişcării lor. Aşa se face că la Manchester, de pildă, unde acum 100 de ani nu erau decât roţi de tors şi războaie de ţesut, Feuerbach vede azi numai fabrici şi maşini sau că în Campagna di Roma el găseşte numai păşuni şi mlaştini, în timp ce în epoca lui August ar fi găsit acolo numai vii şi vile aparţinând capitaliştilor romani. Feuerbach vorbeşte mereu despre contemplare în ştiinţele naturii şi pomeneşte de mistere care nu se dezvăluie decât fizicianului şi chimistului; dar ce-ar fi ştiinţele naturii fără industrie şi comerţ? Chiar şi aceste ştiinţe „pure“ ale naturii îşi dobândesc atât scopul cât şi materialul abia prin comerţ şi industrie, prin activitatea sensibilă a oamenilor. Această activitate, această neîncetată muncă şi creaţie sensibilă, această producţie este în aşa măsură temelia întregii lumi sensibile, în forma în care ea există azi, încât, dacă ar înceta fie şi numai pentru un singur an, Feuerbach ar vedea enorme schimbări nu numai în lumea naturii, dar foarte curând ar dispărea şi întreaga omenire, propria lui facultate de contemplare şi chiar propria lui existenţă. Aici se menţine, desigur, prioritatea naturii exterioare, şi toate acestea nu se aplică, desigur, primilor oameni, născuţi prin generatia aequivoca [generaţie spontanee]; dar această discriminare are sens numai în măsura în care omul este privit ca ceva diferit de natură. De altfel această natură care precede istoria omenirii nu este natura în care trăieşte Feuerbach; este o natură care nu mai există astăzi nicăieri, decât, poate, ca excepţie, pe câţiva atoli australieni de origine mai recentă, şi ca atare nu există nici pentru Feuerbach.</p>', '<p>Este adevărat că Feuerbach are faţă de materialiştii „puri“ marele avantaj de a înţelege că şi omul este un „obiect sensibil“; dar, fără să mai vorbim de faptul că el îl înţelege numai ca „obiect sensibil“, nu ca „activitate sensibilă“ — deoarece şi aici Feuerbach se menţine în domeniul teoriei şi consideră pe oameni nu în conexiunea lor socială dată, nu în cadrul condiţiilor lor de viaţă existente, care au făcut din ei ceea ce sunt —, fără să mai vorbim de acest fapt, el nu ajunge niciodată până la oamenii reali, activi, ci se opreşte la abstracţia „om“, mărginindu-se să recunoască în domeniul simţirii pe „omul real, individual, corporal“, ceea ce înseamnă că el nu cunoaşte alte „relaţii omeneşti“ ale „omului faţă de om“ în afară de dragoste şi de prietenie, şi chiar şi pe acestea numai într-o formă idealizată. El nu face o critică a relaţiilor de viaţă actuale. Prin urmare, el nu ajunge niciodată să conceapă lumea sensibilă ca ansamblul <i>activităţii</i> vii, sensibile a indivizilor care o compun, şi de aceea, când vede de exemplu în loc de oameni sănătoşi o gloată de înfometaţi scrofuloşi, sleiţi de muncă şi tuberculoşi, el este nevoit să recurgă la „contemplarea superioară“ şi la ideala „nivelare în cadrul speciei“, deci să cadă din nou în idealism tocmai acolo unde materialistul comunist vede necesitatea şi în acelaşi timp condiţia unei transformări atât a industriei cât şi a structurii sociale.</p>', '<p><a id="cit30"></a>În măsura în care Feuerbach e materialist, istoria nu există pentru el, iar în măsura în care ia în consideraţie istoria, el nu e materialist. La el materialismul şi istoria sunt cu totul rupte unul de altul, ceea ce de altfel reiese din cele spuse mai sus.</p>', '<p>Istoria nu este altceva decât succesiunea diferitelor generaţii; fiecare dintre ele foloseşte materialele, capitalurile, forţele de producţie transmise de toate generaţiile precedente; în virtutea acestui fapt, fiecare generaţie, pe de o parte, continuă în împrejurări complet schimbate activitatea moştenită, iar pe de altă parte modifică vechile împrejurări printr-o activitate complet schimbată. Dar în reprezentarea speculativ denaturată lucrurile sunt înfăţişate în aşa fel ca şi cum istoria ulterioară ar constitui scopul istoriei anterioare, ca şi cum, de pildă, descoperirea Americii ar fi avut drept scop să contribuie la izbucnirea revoluţiei franceze; prin aceasta istoria capătă scopuri speciale şi devine o „fiinţă alături de alte fiinţe“ (cum ar fi „Conştiinţa de sine, Critica, Unicul“ etc.). În realitate însă, ceea ce se desemnează prin cuvintele „menirea“, „scopul“, „germenul“, „ideea“ istoriei anterioare nu este altceva decât o abstracţie scoasă din istoria ulterioară, o abstracţie provenită din influenţa activă pe care istoria anterioară o exercită asupra celei ulterioare.</p>', '<p>Cu cât cercurile care se influenţează reciproc se lărgesc mai mult în cursul acestei dezvoltări, cu cât izolarea iniţială a diferitelor naţionalităţi este în mai mare măsură desfiinţată prin perfecţionarea modului de producţie, prin dezvoltarea legăturilor şi prin diviziunea muncii între diferitele naţiuni, diviziune produsă în mod spontan datorită acestor factori, cu atât mai mult istoria devine istorie universală. Astfel, dacă, de pildă, în Anglia se inventează o maşină care lasă fără lucru nenumăraţi muncitori din India şi din China şi revoluţionează întreaga formă de existenţă a acestor state, această invenţie devine un fapt istoric de însemnătate mondială. Sau un alt exemplu: zahărul şi cafeaua şi-au dovedit în secolul al XIX-lea importanţa lor istorică mondială prin aceea că lipsa lor, provocată de sistemul continental al lui Napoleon, i-a făcut pe germani să se răzvrătească împotriva lui Napoleon şi în felul acesta a devenit baza reală a glorioaselor războaie de eliberare din 1813. De aici rezultă că această transformare a istoriei în istorie universală nu e o simplă acţiune abstractă a „conştiinţei de sine“, a spiritului universal sau a vreunei alte fantome metafizice, ci, dimpotrivă, este un fapt absolut material, care poate fi stabilit în mod empiric şi pe care îl dovedeşte prin existenţa sa orice individ aşa cum este el în viaţă, aşa cum mănâncă, bea şi se îmbracă.</p>', '<p><a id="cit28"></a>Ideile clasei dominante sunt în fiecare epocă ideile dominante, ceea ce înseamnă că clasa care reprezintă forţa <i>materială</i> dominantă a societăţii este totodată şi forţa ei <i>spirituală</i> dominantă. Clasa care dispune de mijloacele de producţie materială dispune totodată şi de mijloacele de producţie spirituală, aşa încât, datorită acestui fapt, îi sunt în general subordonate totodată ideile acelora cărora le lipsesc mijloacele de producţie spirituală. Ideile dominante nu sunt altceva decât expresia ideală a relaţiilor materiale dominante sau, cu alte cuvinte, relaţiile materiale dominante exprimate sub formă de idei; ele sunt deci expresia relaţiilor care fac ca o anumită clasă să fie dominantă şi, prin urmare, sunt ideile dominaţiei ei. Indivizii care alcătuiesc clasa dominantă posedă, printre altele, şi conştiinţă şi, prin urmare, gândesc; întrucât ei domină ca clasă şi determină întregul cuprins al epocii istorice respective, se înţelege de la sine că ei fac acest lucru în toate domeniile, prin urmare ei domină şi ca oameni care gândesc, ca producători de idei şi reglementează producţia şi repartiţia ideilor epocii lor, ceea ce înseamnă că ideile lor sunt ideile dominante ale epocii. De exemplu, într-o epocă şi într-o ţară în care regalitatea, aristocraţia şi burghezia îşi dispută puterea şi în care, prin urmare, dominaţia este împărţită, se afirmă ca idee dominantă teoria separaţiei puterilor, despre care se vorbeşte ca despre o „lege eternă“.</p>', '<p>Diviziunea muncii, despre care am constatat mai sus că este una dintre forţele principale ale istoriei de până acum, se manifestă şi în sânul clasei dominante, şi anume prin separarea muncii intelectuale de cea materială, astfel încât, în cadrul acestei clase, o parte se prezintă ca gânditori ai acestei clase (ideologii ei activi, capabili de generalizări, care au făcut din elaborarea iluziilor acestei clase despre ea însăşi principalul lor mijloc de trai), pe când ceilalţi se comportă mai mult pasiv şi receptiv faţă de aceste idei şi iluzii, pentru că în realitate ei sunt membrii activi ai acestei clase şi au mai puţin timp să-şi facă iluzii şi idei despre ei înşişi. Înăuntrul acestei clase, scindarea poate evolua chiar până la o oarecare opoziţie şi duşmănie între cele două părţi, dar această duşmănie dispare de la sine în orice ciocnire concretă, când pericolul ameninţă clasa însăşi, când dispare până şi aparenţa că ideile dominante nu ar fi ideile clasei dominante şi că ar poseda o putere diferită de puterea acestei clase. Existenţa unor idei revoluţionare într-o anumită epocă presupune mai întâi existenţa unei clase revoluţionare, despre ale cărei premise s-au spus mai sus cele necesare.</p>', '<p>Atunci însă când în examinarea procesului istoric despărţim ideile clasei dominante de însăşi această clasă, când le atribuim o existenţă de sine stătătoare, când fără a ţine seama de condiţiile în care au fost produse aceste idei şi de producătorii lor ne oprim asupra faptului că în cutare epocă au fost dominante cutare sau cutare idei, când, prin urmare, lăsăm la o parte baza acestor idei, adică indivizii şi situaţia istorică, atunci putem spune, de exemplu, că în timpul dominaţiei aristocraţiei au dominat noţiunile de onoare, credinţă etc., iar în timpul dominaţiei burgheziei noţiunile de libertate, egalitate etc. În general, însăşi clasa dominantă îşi creează asemenea iluzii. Acest mod de a concepe istoria, care este comun tuturor istoricilor, mai ales începând din secolul al XVIII-lea încoace, se va izbi în mod necesar de fenomenul că devin dominante idei din ce în ce mai abstracte, adică idei care iau din ce în ce mai mult forma generalităţii. <a id="cit29"></a>Într-adevăr, orice clasă nouă, care ia locul clasei dominante dinaintea ei, este nevoită, chiar şi numai pentru a-şi atinge scopul, să prezinte interesele ei ca interese comune ale tuturor membrilor societăţii, adică — abstract vorbind — să dea ideilor ei forma generalităţii, să le înfăţişeze ca singurele raţionale, general valabile. Clasa revoluţionară, prin însuşi faptul că se opune unei alte <i>clase</i>, se prezintă de la bun început nu ca clasă, ci ca reprezentantă a întregii societăţi; ea se prezintă ca masa întreagă a societăţii în opoziţie cu clasa unică, dominantă. Ea poate să facă acest lucru, deoarece la început interesele ei sunt într-adevăr mai legate de interesele comune ale tuturor celorlalte clase nedominante şi deoarece, sub presiunea relaţiilor de până atunci, interesele ei nu au putut încă să se dezvolte ca interese aparte ale unei clase aparte. <a href="javascript:void(0);" id="n75">[75]</a> Din această cauză, victoria ei foloseşte şi multor indivizi din celelalte clase care nu vin la putere, dar numai în măsura în care îi pune pe aceşti indivizi într-o situaţie care le permite să se ridice în rândurile clasei dominante. Când burghezia franceză a răsturnat dominaţia aristocraţiei, ea a dat multor proletari posibilitatea de a se ridica deasupra proletariatului, dar numai în măsura în care ei deveneau burghezi. Orice clasă nouă îşi realizează deci dominaţia pe o bază mai largă decât aceea a clasei dominante anterioare; în schimb, mai târziu, antagonismul dintre clasa nedominantă şi aceea care a devenit acum dominantă se dezvoltă devenind cu atât mai ascuţit şi mai profund. Aceste două împrejurări fac ca lupta pe care clasa nedominantă trebuie s-o ducă împotriva acestei noi clase dominante să fie îndreptată, la rândul ei, spre o negare mai hotărâtă şi mai radicală a orânduirii sociale de până atunci decât au putut s-o facă toate clasele care au năzuit până atunci spre dominaţie.</p>', '<p>Toată această aparenţă că dominaţia unei anumite clase ar fi numai dominaţia unor anumite idei va dispărea, fireşte, de la sine de îndată ce dominaţia claselor va înceta în genere de a mai fi forma orânduirii sociale, de îndată ce, prin urmare, va dispărea necesitatea de a înfăţişa un interes particular ca general sau „generalul“ ca dominant.</p>', '<p>După ce ideile dominante au fost separate de indivizii dominanţi şi mai ales de relaţiile care izvorăsc dintr-un anumit stadiu al modului de producţie, şi după ce în felul acesta s-a ajuns la concluzia că în istorie ar domina totdeauna ideile, este foarte uşor ca de la aceste idei diverse să se ajungă prin abstracţie la „Ideea“ <i>(„der</i> Gedanke“), ideea etc. ca factor dominant în istorie, şi astfel toate aceste idei şi concepte să fie concepute ca „autodeterminări“ ale conceptului care se dezvoltă în istorie. În acest caz este şi firesc ca toate relaţiile oamenilor să poată fi deduse din noţiunea de om, din omul imaginat, din esenţa omului, din „Om“. Lucrul acesta l-a şi făcut filozofia speculativă. La sfârşitul „Filozofiei istoriei“, Hegel însuşi mărturiseşte că „a luat în considerare numai mişcarea progresivă a <i>conceptului“</i> şi că în istorie a prezentat „o adevărată <i>teodicee“</i> (pag. 446). Şi acum se poate reveni la producătorii „conceptului“, la teoreticieni, ideologi şi filozofi, şi să se tragă concluzia că filozofii, gânditorii ca atare, au dominat dintotdeauna în istorie, concluzie care, după cum vedem, a fost enunţată chiar de Hegel. Aşadar, toată scamatoria cu ajutorul căreia se dovedeşte, pe baza materialului istoriei, supremaţia spiritului (ierarhie la Stirner) se reduce la următoarele trei procedee.</p>', '<p>Nr. 1. Ideile indivizilor dominanţi, şi anume dominanţi în virtutea unor raţiuni empirice, în condiţii empirice şi în calitate de indivizi materiali, trebuie să fie despărţite de aceşti indivizi dominanţi şi astfel să se ajungă la constatarea că în istorie domină ideile sau iluziile.</p>', '<p>Nr. 2. Trebuie să se pună ordine în această dominaţie a ideilor, să se dovedească existenţa unei legături mistice între ideile dominante care se succed. La acest rezultat se ajunge prin aceea că ideile sunt concepute ca „autodeterminări ale conceptului“ (acest lucru este posibil, deoarece ideile acestea se înlănţuie într-adevăr prin intermediul bazei lor empirice şi pentru că, înţelese <i>numai</i> ca idei, ele devin autodiferenţieri, distincţii făcute de gândire).</p>', '<p>Nr. 3. Pentru a se înlătura aspectul mistic al acestui „concept care se determină pe sine“, el este transformat într-o fiinţă — „conştiinţa de sine“ — sau, pentru a apărea într-o lumină cât mai materialistă, într-o serie de fiinţe care reprezintă în istorie „conceptul“, şi anume în „gânditori“, „filozofi“, ideologi, care la rândul lor sunt concepuţi ca fabricanţi ai istoriei, ca „consiliu al străjuitorilor“, ca dominanţi. <a href="javascript:void(0);" id="n76">[76]</a> Prin acest procedeu se înlătură din istorie toate elementele materialiste şi se poate da frâu liber propriului Pegas speculativ.</p>', '<p>În timp ce în viaţa obişnuită orice băcan ştie foarte bine să deosebească între ceea ce pretinde cineva a fi şi ceea ce este el în realitate, istoriografia noastră nu a ajuns încă la această cunoaştere banală. Ea crede pe cuvânt tot ce spune şi ce îşi închipuie despre ea însăşi orice epocă.</p>', '<p>Această metodă de cercetare istorică, care a dominat în Germania, şi cauza pentru care ea a dominat prin excelenţă în Germania trebuie să fie explicate prin legătura ei cu iluziile ideologilor în genere, de pildă cu iluziile juriştilor, ale oamenilor politici (inclusiv oamenii de stat practicieni), prin închipuirile şi denaturările dogmatice ale acestor indivizi. Poziţia lor în viaţa practică, ocupaţia lor şi diviziunea muncii explică cât se poate de simplu această metodă.\r\n</p>'],
'idChr': '1.14.02text',
'title': `A. Ideologia în general, cea germană în special`,
'info': 'Marx, Engels (1845—1846): Ideologia germană',
},
{'year': '1845—1846',
'image': 'marxengels',
'content': ['<h6 style="text-align: center;">[B. Baza reală a ideologiei]</h6>', '<p class="mid" style="text-align: center;"><b>[1.] Relaţiile şi forţa productivă</b></p>', '<p>Cea mai mare diviziune a muncii materiale şi spirituale este separarea oraşului de sat. Opoziţia dintre oraş şi sat începe o dată cu trecerea de la barbarie la civilizaţie, de la orânduirea de trib la stat, de la mărginire locală la naţiune, şi străbate întreaga istorie a civilizaţiei până în ziua de azi (Anti-corn-law-league). — O dată cu oraşul s-a ivit necesitatea administraţiei, a poliţiei, a impozitelor etc., într-un cuvânt necesitatea organizării politice comunale şi deci a politicii în general. Aici s-a manifestat pentru prima oară împărţirea populaţiei în două mari clase, împărţire bazată nemijlocit pe diviziunea muncii şi pe uneltele de producţie. Oraşul reprezintă faptul concentrării populaţiei, a uneltelor de producţie, a capitalului, a necesităţilor şi a mijloacelor de a le satisface, în timp ce satul ilustrează tocmai faptul opus, izolarea şi fărâmiţarea. Opoziţia dintre oraş şi sat poate exista numai în condiţiile proprietăţii private. Ea exprimă în forma cea mai crasă subordonarea individului faţă de diviziunea muncii, faţă de o anumită activitate care i-a fost impusă, subordonare care face dintr-unul un animal urban mărginit, iar din celălalt un animal rural mărginit, şi care reproduce zilnic opoziţia de interese dintre ei. Şi aici munca este lucrul principal, forţa care stă <i>deasupra</i> indivizilor, şi atâta timp cât această forţă există, trebuie să existe şi proprietatea privată. Desfiinţarea opoziţiei dintre oraş şi sat este una dintre primele condiţii ale unităţii societăţii, condiţie care, la rândul ei, depinde de un şir de premise materiale şi care, după cum se vede de la prima ochire, nu poate fi înfăptuită numai prin voinţă. (Aceste condiţii trebuie să fie examinate mai pe larg). Separarea oraşului de sat poate fi privită şi ca separare a capitalului de proprietatea funciară, ca începutul existenţei şi dezvoltării unui capital independent de proprietatea funciară, adică a unei proprietăţi bazate numai pe muncă şi pe schimb.</p>', '<p>În oraşele pe care evul mediu nu le-a moştenit de la istoria anterioară şi care au apărut ca oraşe noi, create de şerbi eliberaţi, felul specific de muncă al fiecărui individ constituia singura lui proprietate, dacă nu socotim micul capital pe care îl aducea cu sine şi care consta aproape exclusiv din cele mai necesare unelte meşteşugăreşti. Concurenţa şerbilor fugiţi care veneau necontenit spre oraş, războiul neîncetat dus de sat împotriva oraşului şi, de aici, necesitatea unei forţe militare orăşeneşti organizate, legătura pe care o constituia proprietatea comună asupra unui anumit fel de muncă, necesitatea unor clădiri comune pentru vânzarea mărfurilor lor — pe vremea aceea meseriaşii erau totodată şi negustori — şi, implicit, neadmiterea celor neautorizaţi în aceste clădiri, opoziţia de interese dintre diferitele meserii, necesitatea de a proteja meşteşugul învăţat cu atâta trudă, precum şi organizarea feudală a întregii ţări, toate acestea au fost cauzele unirii în bresle a lucrătorilor din fiecare meserie. Nu este cazul să insistăm aici asupra multiplelor modificări survenite în sistemul breslelor ca urmare a dezvoltării istorice ulterioare. Fuga şerbilor spre oraşe a continuat fără întrerupere în tot cursul evului mediu. Aceşti şerbi, persecutaţi la ţară de stăpânii lor, veneau la oraş unul câte unul şi aici găseau o comună organizată, în faţa căreia erau neputincioşi şi în cadrul căreia erau nevoiţi să accepte o situaţie determinată de măsura în care era cerută munca lor şi de interesele concurenţilor lor organizaţi de la oraşe. Aceşti lucrători care veneau unul câte unul la oraş nu puteau nicicând să devină o forţă, deoarece, dacă munca lor era o organizaţie în breaslă şi trebuia învăţată, meşterii breslaşi şi-i subordonau şi îi organizau potrivit intereselor lor; dacă însă munca lor nu trebuia învăţată şi deci nu era organizată în breaslă, ci o muncă de salahor, ei nu ajungeau niciodată să se organizeze în vreun fel oarecare şi rămâneau plebei neorganizaţi. Necesitatea muncii de salahor la oraşe a creat plebea.</p>', '<p>Aceste oraşe erau adevărate „asociaţii“, create de necesitatea imediată, de grija pentru ocrotirea proprietăţii şi pentru multiplicarea mijloacelor de producţie şi a mijloacelor de apărare ale diferiţilor săi membri. Plebea acestor oraşe era cu totul neputincioasă datorită faptului că era alcătuită din oameni străini unul de altul, veniţi acolo unul câte unul, care se aflau neorganizaţi în faţa unei forţe organizate, echipate milităreşte, care îi supraveghea cu străşnicie. În cadrul fiecărui meşteşug, calfele şi ucenicii erau organizaţi aşa cum o cereau interesele meşterilor; relaţiile patriarhale dintre ei şi meşterii lor dădeau acestora din urmă o putere îndoită: pe de o parte, meşterii exercitau o influenţă directă asupra întregii vieţi a calfelor, iar pe de altă parte între calfele care lucrau la acelaşi meşter exista o legătură reală care îi unea împotriva calfelor celorlalţi meşteri şi îi separa de acestea; în fine, calfele erau legate de orânduirea existentă chiar prin interesul lor de a deveni la rândul lor meşteri. De aceea, în timp ce plebea se răscula, cel puţin uneori, împotriva întregii orânduiri orăşeneşti — răscoale care de altfel, datorită neputinţei plebei, nu dădeau nici un rezultat, — calfele se mărgineau la mici ciocniri în cadrul diferitelor bresle, ciocniri indisolubil legate de însăşi existenţa sistemului de breaslă. Marile răscoale ale evului mediu au pornit toate de la sate, dar au rămas fără nici un rezultat tocmai din cauza fărâmiţării şi stării de înapoiere a ţăranilor, rezultată din această fărâmiţare.</p>', '<p>La oraşe, diviziunea muncii între diferitele bresle era încă [cu totul primitivă], iar în cadrul aceleiaşi bresle, între diferiţi lucrători, ea nici nu se practica. Fiecare lucrător trebuia să cunoască o serie întreagă de operaţii şi să ştie să facă tot ce trebuia făcut cu uneltele lui; caracterul limitat al comerţului şi legătura slabă dintre oraşe, raritatea populaţiei şi caracterul mărginit al nevoilor împiedica dezvoltarea diviziunii muncii, astfel încât cine voia să devină meşter trebuia să-şi stăpânească meseria în întregime. Din această cauză, meşteşugarii din evul mediu mai aveau interes să se perfecţioneze în profesia lor, să devină iscusiţi în meşteşugul lor, interes care se putea ridica până la nivelul unui anumit simţ artistic primitiv. Din aceeaşi cauză fiecare meşteşugar din evul mediu era în întregime absorbit de munca sa, manifesta faţă de ea un devotament nemărginit şi îi era mult mai subordonat decât muncitorul modern, căruia munca sa îi este indiferentă.</p>', '<p>În aceste oraşe, capitalul era un capital format pe cale naturală; el consta din locuinţă, unelte, precum şi din clientela formată pe cale naturală, moştenită; din pricina schimbului nedezvoltat şi a circulaţiei defectuoase, el nu putea fi realizat şi de aceea era transmis din tată în fiu. Capitalul acesta, spre deosebire de cel modern, nu se evalua în bani, în care caz este indiferent dacă el se află concretizat într-un obiect sau altul, ci era un capital legat direct de munca specifică a posesorului, inseparabil de ea, şi ca atare un capital <i>de tip feudal</i>.</p>', '<p>Extinderea următoare pe care a căpătat-o diviziunea muncii a constat în separarea producţiei de circulaţie, în formarea unei clase aparte de negustori, separare care a fost moştenită în oraşele rămase din trecutul istoric (între altele împreună cu populaţia evreiască) şi care a apărut foarte curând şi în oraşele nou formate. Astfel a fost creată posibilitatea unor legături comerciale care să depăşească împrejurimile imediate, posibilitate a cărei realizare depindea de mijloacele de comunicaţie existente, de starea securităţii publice pe drumuri, care era condiţionată de situaţia politică (se ştie că în tot evul mediu negustorii călătoreau în caravane înarmate) şi de gradul de dezvoltare a nevoilor în regiunile accesibile circulaţiei, nevoi condiţionate, la rândul lor, de nivelul de cultură respectiv.</p>', '<p>O dată cu concentrarea legăturilor comerciale în mâinile unei clase aparte, o dată cu extinderea pe care, datorită negustorilor, a luat-o comerţul, trecând dincolo de împrejurimile imediate ale oraşului, apare şi interacţiunea dintre producţie şi circulaţie. Oraşele intră în legătură <i>între ele</i>, se aduc noi unelte de muncă dintr-un oraş în altul, iar separarea producţiei de circulaţie provoacă o nouă diviziune a producţiei între diferitele oraşe, astfel încât fiecare dintre ele se specializează în curând în exploatarea unei ramuri de industrie predominante. Mărginirea locală iniţială începe să dispară treptat.</p>', '<p>În evul mediu, orăşenii din fiecare oraş erau nevoiţi să se unească împotriva nobilimii rurale pentru a-şi putea apăra viaţa. Extinderea comerţului şi crearea comunicaţiilor au făcut ca oraşele să cunoască alte oraşe, care apărau aceleaşi interese în lupta împotriva aceluiaşi adversar. Din numeroasele uniuni locale de orăşeni, din diferite oraşe s-a născut treptat <i>clasa</i> orăşenilor, a bürgerilor. Datorită opoziţiei faţă de relaţiile existente şi faţă de forma de muncă condiţionată de aceste relaţii, condiţiile de viaţă ale diferiţilor orăşeni au devenit condiţii comune tuturor şi independente de fiecare orăşean în parte. Orăşenii au creat aceste condiţii în măsura în care s-au rupt de sistemul feudal; la rândul lor, ei înşişi au fost creaţi de aceste condiţii în măsura în care au fost condiţionaţi de opoziţia lor faţă de feudalitatea existentă. O dată cu crearea legăturilor dintre diferite oraşe, aceste condiţii comune s-au dezvoltat, devenind condiţii de clasă. Aceleaşi condiţii, acelaşi antagonism, aceleaşi interese trebuiau să genereze în linii mari peste tot aceleaşi moravuri. Burghezia însăşi nu se dezvoltă decât treptat, o dată cu condiţiile existenţei sale; la rândul ei, în funcţie de diviziunea muncii, ea se scindează în diferite grupuri şi, pe măsură ce toată proprietatea existentă este transformată în capital industrial sau comercial, absoarbe până la urmă toate clasele posedante care au existat înainte de ea <a href="javascript:void(0);" id="n77">[77]</a> (în acelaşi timp burghezia transformă majoritatea claselor lipsite de proprietate care au existat înaintea ei şi o parte a claselor posedante de mai înainte într-o nouă clasă, proletariatul). Indivizii izolaţi formează o clasă numai în măsura în care trebuie să ducă o luptă comună împotriva unei alte clase; în celelalte privinţe ei îşi sunt reciproc ostili în calitate de concurenţi. Pe de altă parte, şi clasa, la rândul ei, devine de sine stătătoare faţă de indivizi, astfel încât aceştia din urmă găsesc dinainte statornicite condiţiile lor de viaţă; clasa determină poziţia indivizilor în viaţă şi totodată soarta lor personală; ea şi-i subordonează. Este un fenomen asemănător cu subordonarea diferiţilor indivizi faţă de diviziunea muncii şi el poate fi înlăturat numai prin desfiinţarea proprietăţii private şi a muncii însăşi. Am arătat în repetate rânduri cum această subordonare a indivizilor faţă de clasă se dezvoltă totodată într-o subordonare faţă de tot felul de idei etc.</p>', '<p>Numai de extinderea legăturilor depinde dacă forţele productive create într-o localitate, în special invenţiile, rămân sau nu pierdute pentru dezvoltarea ulterioară. Atâta timp cât legăturile se limitează la vecinătatea imediată, fiecare invenţie trebuie să fie făcută din nou în fiecare localitate în parte; sunt suficiente simple evenimente accidentale, ca năvăliri ale unor popoare barbare sau chiar războaie obişnuite, pentru ca o ţară cu forţe productive şi necesităţi dezvoltate să fie pusă în situaţia de a trebui să reia totul de la capăt. La începutul istoriei, fiecare invenţie trebuia să fie făcută din nou în fiecare zi şi în mod independent în fiecare localitate în parte. Cât de slab asigurate împotriva pieirii totale sunt forţele productive dezvoltate, chiar în cazul unui comerţ relativ întins, o dovedesc fenicienii, ale căror invenţii s-au pierdut în cea mai mare parte pentru multă vreme din cauza înlăturării acestei naţiuni din comerţ, a cuceririi ei de către Alexandru şi a decadenţei ei, care a urmat după aceasta. La fel s-a întâmplat cu pictura pe sticlă în evul mediu. Abia când schimbul devine schimb mondial şi se bazează pe marea industrie, când toate naţiunile sunt atrase în lupta de concurenţă, abia atunci este asigurată păstrarea forţelor productive create.</p>', '<p>Diviziunea muncii între diferite oraşe a avut drept primă consecinţă naşterea manufacturilor, ramuri de producţie care au depăşit stadiul breslelor. Cea dintâi înflorire a manufacturii — în Italia şi mai târziu în Flandra — a avut drept premisă istorică schimbul cu naţiunile străine. În alte ţări, în Anglia şi în Franţa de pildă, manufacturile s-au limitat la început la piaţa internă. În afară de premisele arătate, manufacturile mai au drept premisă o concentrare sporită a populaţiei, în special la sate, precum şi a capitalului, care a început să se acumuleze în diferite mâini, parte în bresle, în pofida legilor care reglementau activitatea breslelor, parte la negustori.</p>', '<p>Felul de muncă care era din capul locului legat de folosirea unei maşini, fie cât de rudimentară încă, s-a dovedit foarte curând a fi cel mai apt de dezvoltare. Ţesutul, practicat până atunci la ţară de către ţărani ca îndeletnicire secundară menită să le asigure îmbrăcămintea necesară, a fost primul fel de muncă care, datorită extinderii schimbului, a primit un imbold spre dezvoltare continuă. Ţesătoria a fost cea dintâi dintre manufacturi şi a rămas cea mai importantă dintre ele. Cererea de ţesături pentru îmbrăcăminte care a sporit o dată cu înmulţirea populaţiei, acumularea şi mobilizarea capitalului natural care încep ca urmare a circulaţiei accelerate, nevoia de articole de lux generată de aceasta şi stimulată de extinderea treptată a schimbului în general, toate acestea au dat ţesătoriei, atât cantitativ cât şi calitativ, un imbold care a smuls-o din forma de producţie de până atunci. Pe lângă ţăranii care ţeseau pentru uzul propriu şi care au continuat şi continuă încă s-o facă şi astăzi a apărut la oraşe o nouă clasă de ţesători, ale căror ţesături erau destinate întregii pieţe interne, iar de cele mai multe ori chiar pieţelor externe.</p>', '<p>Ţesutul, această muncă care în cele mai multe cazuri nu cere o îndemânare deosebită şi care foarte curând s-a împărţit în nenumărate ramuri, se apunea prin întreaga sa natură cătuşelor breslei. De aceea ţesutul a fost practicat de cele mai multe ori la sate şi în târguri, în care nu exista organizarea le breaslă şi care au devenit treptat oraşe, în scurt timp chiar cele mai înfloritoare oraşe din fiecare ţară.</p>', '<p>O dată cu apariţia manufacturii libere de cătuşele breslei s-au schimbat şi relaţiile de proprietate. Primul pas înainte faţă de capitalul natural de tip feudal a fost determinat de apariţia negustorilor, al căror capital era de la bun început mobil, era capital în sensul modern al cuvântului, în măsura în care se poate vorbi despre acest lucru în condiţiile de atunci. Al doilea pas înainte a fost apariţia manufacturii, care la rândul ei a mobilizat o masă de capital natural şi a sporit în genere masa capitalului mobil în comparaţie cu aceea a capitalului natural.</p>', '<p>Manufactura a devenit în acelaşi timp un refugiu pentru ţăranii care nu erau primiţi în bresle sau erau prost plătiţi de către acestea, aşa cum înainte oraşele, cu breslele lor, serviseră de refugiu pentru ţăranii (asupriţi de nobilimea rurală).</p>', '<p>Concomitent cu apariţia manufacturilor a început o perioadă de vagabondaj, provocată de desfiinţarea cetelor feudale şi a armatelor de strânsură care serviseră regilor împotriva vasalilor, de ameliorarea agriculturii şi de transformarea în păşuni a unor mari întinderi de pământ arabil. Chiar de aici se vede că acest vagabondaj era strâns legat de descompunerea feudalismului. Încă în secolul al XIII-lea au fost perioade de vagabondaj de felul acesta, dar abia la sfârşitul secolului al XV-lea şi la începutul secolului al XVI-lea el devine un fenomen general şi permanent. Vagabonzii aceştia, care erau atât de numeroşi încât numai Henric al VIII-lea al Angliei a pus să fie spânzuraţi 72.000 dintre ei, numai cu foarte mare greutate şi abia după o îndelungată împotrivire din partea lor au putut fi determinaţi să muncească, după ce fuseseră aduşi în stare de mizerie extremă. Manufacturile, care au înflorit rapid, în special în Anglia, i-au absorbit treptat.</p>', '<p>O dată cu apariţia manufacturii, diferitele naţiuni au intrat în relaţii de concurenţă, în luptă comercială, care era dusă prin războaie, tarife vamale protecţioniste şi prohibiţii, în timp ce înainte, în măsura în care întreţineau legături reciproce, naţiunile practicau între ele un schimb paşnic. De acum încolo comerţul capătă o însemnătate politică.</p>', '<p>O dată cu apariţia manufacturii s-au schimbat şi relaţiile dintre muncitor şi patron. În bresle au existat relaţii patriarhale între calfe şi meşteri; în manufactură locul acestor relaţii îl iau relaţiile băneşti dintre muncitor şi capitalist. Dacă la sate şi în oraşele mici aceste relaţii au păstrat o nuanţă patriarhală, în oraşele mai mari, cu adevărat manufacturiere, acest colorit patriarhal a dispărut cu desăvârşire chiar în perioada iniţială.</p>', '<p>Manufactura şi, în genere, dezvoltarea producţiei au luat un avânt enorm, datorită extinderii schimbului în urma descoperirii Americii şi a căii maritime spre Indiile orientale. Noile produse importate din aceste ţări, mai ales marile cantităţi de aur şi de argint intrate în circulaţie care au schimbat radical relaţiile dintre clase şi au dat o grea lovitură proprietăţii feudale funciare şi oamenilor muncii, expediţiile puse la cale de aventurieri, colonizarea şi, în primul rând, lărgirea pieţelor şi transformarea lor într-o piaţă mondială, lucru care a devenit posibil acum şi care se realiza în proporţii din ce în ce mai mari, toate acestea au generat o nouă fază a dezvoltării istorice, asupra căreia nu e locul să ne oprim aici amănunţit. Prin colonizarea noilor pământuri descoperite, lupta comercială dintre naţiuni a fost din nou alimentată şi, în consecinţă, a luat o amploare mai mare şi a devenit mai înverşunată.</p>', '<p>Extinderea comerţului şi a manufacturii a grăbit acumularea capitalului mobil, pe când în bresle, care nu primiseră nici un stimulent pentru sporirea producţiei, capitalul natural a rămas stabil sau chiar a scăzut. Comerţul şi manufactura au creat marea burghezie, pe când în bresle s-a concentrat mica burghezie, care acum, spre deosebire de ceea ce a fost înainte, nu mai domina în oraşe, ci, dimpotrivă, trebuia să se supună dominaţiei marilor negustori şi proprietari de manufacturi. <a href="javascript:void(0);" id="n78">[78]</a> De aici decăderea breslelor de îndată ce au venit în atingere cu manufactura.</p>', '<p>În epoca despre care vorbim, relaţiile dintre naţiuni au luat două forme diferite. La început, proporţiile infime ale cantităţilor de aur şi de argint care se aflau în circulaţie au dus la interzicerea exportului acestor metale; pe de altă parte, industria, mai întotdeauna importată din străinătate şi devenită indispensabilă în legătură cu necesitatea de a se da de lucru populaţiei crescânde a oraşelor, nu se putea lipsi de privilegiile care-i puteau fi acordate, bine înţeles, nu numai împotriva concurenţei interne, ci mai ales împotriva celei din afară. Prin aceste prohibiţii iniţiale, privilegiile locale de breaslă au fost extinse asupra întregii naţiuni. Tarifele vamale îşi au obârşia în dările pe care seniorii feudali le percepeau de la negustori, la trecerea acestora prin domeniile lor, pentru a nu-i jefui, dări care mai târziu au fost percepute şi de oraşe şi care la apariţia statelor moderne au constituit pentru fisc cel mai comod mijloc de a-şi procura bani.</p>', '<p>Apariţia aurului şi argintului american pe pieţele europene, dezvoltarea treptată a industriei, avântul rapid al comerţului şi, ca urmare, înflorirea burgheziei neîncadrate în bresle şi răspândirea banilor au dat acestor măsuri o altă semnificaţie. Statul, care pe zi ce trecea avea tot mai multă nevoie de bani, a menţinut din considerente fiscale interdicţia de a exporta aur şi argint; burghezii, pentru care aceste noi mase de bani aruncate pe piaţă au constituit obiectul principal al acaparării, au fost pe deplin mulţumiţi de aceste măsuri; vechile privilegii au devenit o sursă de venituri pentru guvern şi se vindeau pe bani; în legislaţia vamală au apărut taxele de export, care nu făceau decât să frâneze industria şi nu aveau decât scopuri pur fiscale.</p>', '<p>A doua perioadă începe la mijlocul secolului al XVII-lea şi durează aproape până la sfârşitul secolului al XVIII-lea. Comerţul şi navigaţia se extind mai repede decât manufactura, care joacă un rol secundar; coloniile devin mari consumatori; în urma unor lupte îndelungate, naţiunile şi-au împărţit piaţa mondială nou formată care li se deschisese. Perioada aceasta începe cu legile de navigaţie şi monopolurile coloniale. Concurenţa dintre naţiuni se înlătura pe cât posibil prin tarife, prohibiţii, tratate; în ultimă instanţă însă lupta de concurenţă se ducea şi se decidea cu ajutorul războaielor (în special războaie navale). Cea mai puternică naţiune maritimă, Anglia, obţine preponderenţa în domeniul comerţului şi al manufacturii. Aici are loc concentrarea lor într-o singură ţară.</p>', '<p>Manufactura s-a bucurat mereu de ocrotire: pe piaţa internă prin tarife vamale protecţioniste, pe piaţa colonială prin monopoluri, iar pe piaţa externă, pe cât posibil, prin tarife vamale diferenţiale. Prelucrarea materiei prime produse în ţară era ocrotită (lână şi pânză de in în Anglia, mătase în Franţa), exportul de materie primă produsă în ţară era interzis (lâna în Anglia), prelucrarea materiei prime importate era neglijată sau chiar cu totul interzisă (bumbacul în Anglia). Naţiunea dominantă în comerţul maritim şi care avea cele mai multe colonii îşi asigura, fireşte, şi cea mai mare dezvoltare — cantitativă şi calitativă — a manufacturii. În genere, manufactura nu se putea dispensa de măsuri de ocrotire, deoarece la cea mai mică schimbare care se producea în alte ţări ea risca să-şi piardă piaţa şi să se ruineze; dacă existau condiţii cât de cât favorabile, ea putea fi cu uşurinţă introdusă într-o ţară sau alta, dar tocmai de aceea putea fi distrusă cu uşurinţă. În acelaşi timp, datorită modului ei de organizare, în special în cursul secolului al XVIII-lea la sate, ea s-a împletit în aşa măsură cu condiţiile de existenţă ale unei mase mari de indivizi, încât nici o ţară nu poate îndrăzni să-i pună în joc existenţa, îngăduind libera concurenţă. De aceea, în măsura în care reuşeşte să-şi exporte produsele, manufactura depinde în întregime de extinderea sau de restrângerea comerţului şi, la rândul ei, exercită [asupra lui] o influenţă relativ neînsemnată. Prin aceasta se explică [importanţa] ei secundară şi influenţa negustorilor în secolul al XVIII-lea. Negustorii şi în special armatorii au fost aceia care au insistat cel mai mult asupra protecţionismului de stat şi asupra monopolurilor; este adevărat că şi proprietarii de manufacturi au cerut şi au obţinut protecţie, dar în ceea ce priveşte importanţa politică ei au rămas întotdeauna în urma negustorilor. Oraşele comerciale, în special cele maritime, au atins un oarecare nivel de civilizaţie şi au căpătat caracterul unor oraşe în care s-a dezvoltat marea burghezie, pe când în oraşele industriale continua să domine cel mai pronunţat spirit mic-burghez. Comp. Aikin etc. Secolul al XVIII-lea a fost secolul comerţului. Pinto spune răspicat: „Le commerce fait la marotte du siècle“ [„Comerţul este calul de bătaie al secolului“] şi „Depuis quelque temps il n’est plus question que de commerce, de navigation et de marine“ [„De la un timp încoace nu se vorbeşte decât despre comerţ, navigaţie şi marină“]. <a href="javascript:void(0);" id="n79">[79]</a></p>', '<p>Această perioadă este caracterizată de asemenea prin ridicarea interdicţiei asupra exportului de aur şi de argint, prin apariţia comerţului cu bani, a băncilor, a datoriei publice, a banilor de hârtie, a speculaţiilor cu acţiuni şi hârtii de valoare, a agiotajului pe toate liniile; ea se caracterizează de asemenea prin dezvoltarea sistemului bănesc în general. Capitalul a pierdut din nou o bună parte din caracterul său natural iniţial de care mai era legat.</p>', '<p>Dezvoltarea impetuoasă a concentrării comerţului şi a manufacturii într-o singură ţară — Anglia — în cursul secolului al XVII-lea a creat treptat pentru ea o piaţă mondială relativă şi, prin aceasta, o cerere pentru produsele manufacturate ale acestei ţări, cerere care nu mai putea fi satisfăcută de forţele de producţie industriale de până atunci. Această cerere, care depăşea forţele de producţie, a fost forţa motrice care a determinat apariţia celei de-a treia perioade în dezvoltarea proprietăţii private de la evul mediu încoace, dând naştere marii industrii: folosirea forţelor naturii în scopuri industriale, producţia maşinistă şi cea mai dezvoltată diviziune a muncii. Celelalte condiţii ale acestei noi faze — libertatea concurenţei înăuntrul ţării, crearea mecanicii teoretice (mecanica, desăvârşită de Newton, a fost în general în secolul al XVIII-lea cea mai populară ştiinţă în Franţa şi în Anglia) etc. — existau deja în Anglia. (Pretutindeni libertatea concurenţei înăuntrul ţării a trebuit să fie cucerită prin revoluţie: 1640 şi 1688 în Anglia, 1789 în Franţa). Curând concurenţa a silit fiecare ţară care nu voia să-şi piardă rolul istoric să-şi protejeze manufacturile prin noi măsuri vamale (vechile tarife vamale nu mai erau eficace în lupta împotriva marii industrii), iar scurt timp după aceea să introducă marea industrie, protejând-o cu ajutorul tarifelor vamale. În pofida acestor măsuri de protecţie, marea industrie a universalizat concurenţa (aceasta din urmă reprezintă libertatea comerţului în practică; în cadrul ei protecţia vamală este numai un paliativ, o măsură de apărare <i>în cadrul</i> libertăţii comerţului), a creat mijloacele de comunicaţie şi piaţa mondială modernă, şi-a subordonat comerţul, a transformat tot capitalul în capital industrial şi a generat astfel circulaţia rapidă (sistemul bănesc dezvoltat) şi centralizarea capitalurilor. Cu ajutorul concurenţei universale ea a silit pe toţi indivizii să-şi încordeze la maximum energia. Oriunde a putut, ea a desfiinţat ideologia, religia, morala etc., iar acolo unde nu a putut, le-a transformat în minciuni vădite. Ea a creat pentru prima oară istoria universală, în sensul că a pus în dependenţă de întreaga lume satisfacerea nevoilor fiecărei naţiuni civilizate şi ale fiecărui individ din cadrul acesteia şi că a distrus izolarea naturală de până atunci a diferitelor naţiuni. Ea a subordonat capitalului ştiinţele naturii şi a răpit diviziunii muncii orice urmă de caracter natural. Ea a distrus în genere legăturile naturale, în măsura în care acest lucru este posibil în cadrul muncii, şi a redus toate relaţiile naturale la relaţii băneşti. În locul oraşelor de altădată, care s-au dezvoltat în mod natural, ea a creat marile oraşe industriale moderne, care au apărut peste noapte. Oriunde a pătruns, ea a distrus meseriile şi în genere toate treptele anterioare ale industriei. Ea a desăvârşit victoria oraşului comercial asupra satului. [Cea dintâi premisă a ei] este sistemul automat. [Dezvoltarea marii industrii] a creat uriaşe forţe productive, pentru care [proprietatea] privată a devenit o cătuşă, aşa cum breasla devenise o cătuşă pentru manufactură şi mica producţie de la sate pentru meseriile în dezvoltare. Sub domnia proprietăţii private aceste forţe productive nu cunosc decât o dezvoltare unilaterală, devin pentru majoritate forţe destructive, iar o sumedenie de astfel de forţe productive nici nu-şi pot găsi întrebuinţare în condiţiile proprietăţii private. Marea industrie a produs peste tot, în linii generale, aceleaşi relaţii între clasele societăţii şi prin aceasta a nimicit particularităţile diverselor naţionalităţi. Şi, în sfârşit, în timp ce burghezia fiecărei naţiuni mai păstrează încă interesele sale naţionale speciale, marea industrie a creat o clasă care la toate naţiunile are aceleaşi interese şi care s-a dezbărat de particularismul naţional, o clasă care este realmente detaşată de întreaga lume veche şi îi este totodată opusă. Marea industrie face insuportabile pentru muncitor nu numai relaţiile sale cu capitalistul, ci şi munca însăşi.</p>', '<p>Se înţelege că marea industrie nu atinge acelaşi nivel de dezvoltare în toate localităţile unei ţări. Aceasta însă nu ţine în loc mişcarea de clasă a proletariatului, căci proletarii generaţi de marea industrie păşesc în fruntea acestei mişcări şi atrag după ei întreaga masă, iar muncitorii neatraşi în sfera marii industrii sunt puşi de ea într-o situaţie şi mai rea decât muncitorii ocupaţi în cadrul ei. În acelaşi mod acţionează ţările cu o mare industrie dezvoltată asupra ţărilor plus ou moins [mai mult sau mai puţin] neindustriale, în măsura în care, datorită comerţului mondial, acestea din urmă sunt atrase în lupta de concurenţă universală. <a href="javascript:void(0);" id="n80">[80]</a></p>', '<p>Aceste forme diferite sunt tot atâtea forme de organizare a muncii şi, prin urmare, a proprietăţii. În toate perioadele a avut loc o grupare a forţelor productive existente, în măsura în care nevoile o făceau necesară.</p>', '<p>\xa0</p>', '<p class="mid" style="text-align: center;"><b>[2.] Raportul dintre stat şi proprietate şi dintre drept şi proprietate</b></p>', '<p>Atât în lumea antică cât şi în evul mediu, prima formă de proprietate este proprietatea de trib, a cărei existenţă este determinată la romani în special de război, iar la germani de creşterea vitelor. Ca urmare a faptului că într-un oraş conlocuiesc mai multe triburi, proprietatea de trib are la popoarele antice forma proprietăţii de stat, iar dreptul fiecăruia asupra acestei proprietăţi se limitează la simplă posesiune (possessio), care însă se extinde, ca şi proprietatea de trib în general, numai asupra proprietăţii funciare. Proprietatea privată propriu-zisă apare la antici, ca şi la popoarele moderne, o dată cu proprietatea mobiliară. — (Sclavagism şi comunitate [Gemeinwesen]) (dominium ex jure Quiritum [proprietatea unui cetăţean roman]). La popoarele care îşi au originea în evul mediu, proprietatea de trib se dezvoltă trecând prin diferite trepte — proprietate funciară feudală, proprietate mobiliară corporativă, capital manufacturier — până ce devine capitalul modern, generat de marea industrie şi de concurenţa universală, proprietate privată pură care a dezbrăcat orice aparenţă de comunitate (Gemeinwesen) şi a înlăturat orice influenţă a statului asupra dezvoltării proprietăţii. Acestei proprietăţi private moderne îi corespunde statul modern, care prin impozite a fost cumpărat treptat de proprietarii privaţi şi care prin sistemul datoriilor publice a încăput complet pe mâna lor; pe de altă parte, prin urcarea şi scăderea efectelor publice la bursă, însăşi existenţa acestui stat a ajuns să depindă complet de creditul comercial pe care i-l acordă proprietarii privaţi, burghezii. Nemaifiind o <i>stare socială</i>, ci o <i>clasă</i>, burghezia e nevoită acum să se organizeze nu pe scară locală, ci pe scară naţională, şi să dea o formă generală intereselor ei comune. Prin emanciparea proprietăţii private de comunitate (Gemeinwesen), statul a căpătat o existenţă de sine stătătoare, alături de societatea civilă şi în afara ei; în fapt însă statul nu este altceva decât forma de organizare pe care burghezii au trebuit s-o adopte în mod necesar pentru a-şi garanta reciproc, atât în interior cât şi în afară, proprietatea şi interesele lor. În zilele noastre statul mai posedă independenţă numai în ţările în care stările sociale încă nu s-au dezvoltat complet şi încă nu au devenit clase, în care stările sociale, desfiinţate în ţările mai înaintate, continuă să joace un anumit rol, formând un amestec nedeterminat, şi în care de aceea nici o parte a populaţiei nu poate ajunge să le domine pe celelalte. Acesta este în special cazul Germaniei. Exemplul cel mai desăvârşit de stat modern este America de Nord. Autorii francezi, englezi şi americani contemporani se pronunţă toţi în sensul că statul există numai pentru proprietatea privată, astfel încât această idee a pătruns şi în conştiinţa comună.</p>', '<p>Întrucât statul este forma în care indivizii aparţinând clasei dominante îşi promovează interesele comune şi în care îşi găseşte expresia concentrată întreaga societate civilă din epoca respectivă, rezultă că toate instituţiile comune se manifestă prin mijlocirea statului, capătă o formă politică. De aici iluzia că legea ar avea la bază voinţa, şi chiar voinţa ruptă de baza ei reală, voinţa <i>liberă</i>. Tot astfel dreptul e redus apoi la noţiunea de lege.</p>', '<p>Dreptul privat se dezvoltă concomitent cu proprietatea privată, ca rezultat al procesului de descompunere a formelor naturale de comunitate (Gemeinwesen). La romani, dezvoltarea proprietăţii private şi a dreptului privat a rămas fără alte urmări în domeniul industriei şi comerţului, deoarece întregul lor mod de producţie a rămas neschimbat. <a href="javascript:void(0);" id="n81">[81]</a> Pentru popoarele moderne, la care industria şi comerţul au descompus forma feudală de comunitate (Gemeinwesen), o dată cu apariţia proprietăţii private şi a dreptului privat a început o fază nouă, care s-a dovedit capabilă să se dezvolte mai departe. Amalfi, primul oraş care în evul mediu a făcut comerţ maritim pe scară largă, a fost acela care a elaborat şi dreptul maritim. Îndată ce industria şi comerţul au dezvoltat mai departe proprietatea privată — la început în Italia, iar mai târziu în alte ţări — principiile dreptului privat roman, minuţios elaborate, au fost restabilite şi ridicate din nou la rangul de principii călăuzitoare. Mai târziu, când burghezia s-a întărit în aşa măsură încât monarhii au început să-i apere interesele pentru a doborî cu ajutorul ei nobilimea feudală, a început în toate ţările — în Franţa în secolul al XVI-lea — dezvoltarea propriu-zisă a dreptului, dezvoltare care s-a desfăşurat în toate ţările, cu excepţia Angliei, pe baza codului roman. Dar şi în Anglia a fost necesar să se recurgă la principiile dreptului roman pentru a face posibilă dezvoltarea dreptului privat (în special în ceea ce priveşte proprietatea mobiliară). (Nu trebuie să se uite că, la fel ca şi religia, dreptul nu are o istorie proprie).</p>', '<p>În dreptul privat, relaţiile de proprietate existente sunt exprimate ca rezultat al voinţei generale. Însuşi jus utendi et abutendi [dreptul de a uza şi de a abuza] exprimă, pe de o parte, faptul că proprietatea privată a devenit absolut independentă de comunitate (Gemeinwesen), iar pe de altă parte iluzia că proprietatea privată însăşi s-ar baza exclusiv pe voinţa privată, pe posibilitatea de a dispune în mod arbitrar de obiect. În practică, abuti [a abuza] are pentru proprietarul privat limite economice foarte precise, dacă acesta nu vrea ca proprietatea sa, şi o dată cu ea jus abutendi de care el dispune, să treacă în alte mâini, deoarece în genere obiectul, considerat numai în raport cu voinţa proprietarului, nici nu este obiect; el devine obiect, proprietate reală, abia în procesul schimbului şi independent de drept (o <i>relaţie</i>, adică ceea ce filozofii numesc o idee). <a href="javascript:void(0);" id="n82">[82]</a></p>', '<p>În dezvoltarea ulterioară a relaţiilor de proprietate, această iluzie juridică în virtutea căreia dreptul se reduce la voinţă pură duce în mod necesar la situaţia că cineva poate avea un titlu juridic asupra unui obiect fără a avea în realitate obiectul. Dacă, de pildă, din pricina concurenţei un teren încetează să producă rentă, proprietarul acestuia îşi păstrează titlul juridic asupra lui, inclusiv jus utendi et abutendi. Dar el nu poate să facă nimic cu titlul; ca proprietar funciar el nu posedă nimic, dacă nu are, în afară de aceasta, destul capital pentru a-şi cultiva pământul. Prin aceeaşi iluzie a juriştilor se explică şi împrejurarea că pentru ei, ca şi pentru orice cod în genere, este cu totul întâmplător faptul că indivizii intră în relaţii reciproce, de pildă faptul că încheie contracte; tot prin ea se explică şi împrejurarea că aceste relaţii sunt considerate, atât de jurişti, cât şi de cod, ca relaţii în care, după vrere, intri sau nu intri şi al căror conţinut depinde în întregime de bunul plac al contractanţilor.</p>', '<p>Ori de câte ori dezvoltarea industriei şi a comerţului a creat noi forme de relaţii, de exemplu societăţi de asigurare etc., dreptul a fost nevoit să le accepte de fiecare dată ca noi moduri de a dobândi proprietatea.</p>', '<p class="mid" style="text-align: center;"><b>[3. Unelte de producţie apărute pe cale naturală şi create de civilizaţie şi formele de proprietate]</b></p>', '<p>[...] <a href="javascript:void(0);" id="n83">[83]</a> Din primul rezultă premisa unei dezvoltate diviziuni a muncii şi a unui comerţ întins, din al doilea mărginirea locală. În primul caz indivizii trebuie să fie adunaţi laolaltă, în al doilea caz ei se află alături de unealta de producţie existentă în calitate de unelte de producţie. Aici apare, aşadar, deosebirea dintre uneltele de producţie apărute pe cale naturală şi cele create de civilizaţie. Ogorul (apa etc.) poate fi considerat ca unealtă de producţie apărut pe cale naturală. În primul caz, când este vorba de unelte de producţie apărute pe cale naturală, indivizii sunt subordonaţi naturii, în al doilea caz unui produs al muncii. De aceea, în primul caz, proprietatea (proprietatea funciară) apare şi ea ca o dominaţie directă, apărută pe cale naturală, iar în cel de-al doilea ca o dominaţie a muncii, în special a muncii acumulate, a capitalului. Primul caz presupune că indivizii sunt uniţi printr-o legătură oarecare, fie de familie, fie de trib, fie teritorială etc.; cazul al doilea însă presupune că ei sunt independenţi unul de altul şi legaţi numai prin intermediul schimbului. În primul caz schimbul este mai ales în schimb între om şi natură, un schimb în care munca omului este schimbată pe produsele naturii; în cel de-al doilea el este prin excelenţă un schimb între oameni. În primul caz este suficient bunul simţ obişnuit; activitatea fizică şi cea spirituală încă nu sunt câtuşi de puţin despărţite; în al doilea caz despărţirea dintre munca intelectuală şi cea fizică trebuie să fi fost înfăptuită în practică. În primul caz dominaţia proprietarului asupra celor lipsiţi de proprietate poate să se sprijine pe relaţii personale, pe cutare sau cutare gen de comunitate (Gemeinwesen); în al doilea caz ea trebuie să fi luat o înfăţişare materială, exprimându-se printr-un al treilea element, prin bani. În primul caz există mica industrie, însă subordonată folosirii uneltelor de producţie apărute pe cale naturală şi deci fără diviziunea muncii între diferiţii indivizi; în al doilea caz industria se bazează pe diviziunea muncii şi există numai prin ea.</p>', '<p>Până acum am pornit de la uneltele de producţie, şi chiar aici s-a văzut că, pe anumite trepte de dezvoltare industrială, proprietatea privată constituie o necesitate. În industria extractivă, proprietatea privată mai coincide încă întru totul cu munca; în mica industrie şi, până acum, pretutindeni în agricultură, proprietatea este consecinţa necesară a uneltelor de producţie date. În marea industrie, contradicţia dintre uneltele de producţie şi proprietatea privată apare pentru prima oară ca un produs propriu marii industrii, pentru a cărui generare ea trebuie să atingă un înalt nivel de dezvoltare. Prin urmare, abia o dată cu marea industrie devine posibilă şi desfiinţarea proprietăţii private.</p>', '<p>În marea industrie şi în lupta de concurenţă, toate condiţiile de existenţă, toate condiţionările şi toată unilateralitatea indivizilor s-au contopit în cele două forme simple: proprietatea privată şi munca. Datorită banilor, orice formă de relaţii şi relaţiile înseşi devin pentru indivizi ceva întâmplător. Prin urmare, din însăşi natura banilor decurge faptul că toate relaţiile de până acum au fost numai relaţii între indivizi în condiţii determinate, iar nu între indivizi ca indivizi. Aceste condiţii se reduc la două: munca acumulată, respectiv proprietatea privată, şi munca reală. Dacă una dintre ele încetează, stagnează şi relaţiile. Economiştii moderni, de pildă Sismondi, Cherbuliez etc., opun asocierii capitalurilor asocierea indivizilor. Pe de altă parte, indivizii înşişi sunt complet subordonaţi diviziunii muncii, şi de aceea puşi într-o stare de cea mai deplină dependenţă unii faţă de alţii. În măsura în care, în cadrul muncii, proprietatea privată se află în opoziţie cu munca, ea se dezvoltă din necesitatea acumulării. La început ea continuă să păstreze de cele mai multe ori forma comunităţii (Gemeinwesen), dar în dezvoltarea ei ulterioară se apropie tot mai mult de forma modernă a proprietăţii private. Diviziunea muncii implică de la bun început şi diviziunea <i>condiţiilor</i> de muncă, a uneltelor de muncă şi a materialelor, deci şi fărâmiţarea capitalului acumulat şi însuşirea lui de către diferiţi proprietari, ceea ce implică separarea capitalului de muncă, precum şi forme diferite ale proprietăţii. Cu cât se dezvoltă diviziunea muncii şi cu cât creşte acumularea, cu atât mai puternic se dezvoltă şi această separare. Munca însăşi poate exista numai în condiţiile acestei separări.</p>', '<p>Aici se vădesc, aşadar, două lucruri. <a href="javascript:void(0);" id="n84">[84]</a> În primul rând, forţele productive apar ca fiind cu totul independente şi rupte de indivizi, ca o lume aparte alături de ei, şi aceasta din cauză că indivizii, cărora le aparţin aceste forţe, sunt răzleţiţi şi se află în opoziţie unii faţă de alţii, în timp ce forţele productive devin forţe reale numai în cadrul relaţiilor şi al legăturilor între aceşti indivizi. Deci, pe de o parte, un ansamblu de forţe productive care au îmbrăcat oarecum o formă materială şi nu mai [sunt] pentru indivizi forţe ale indivizilor, ci forţe ale proprietăţii private; prin urmare ele sunt forţe ale indivizilor numai în măsura în care aceştia sunt proprietari privaţi. În nici o perioadă anterioară forţele productive nu au îmbrăcat această formă indiferentă faţă de relaţiile dintre indivizi <i>ca atare</i>, şi aceasta pentru că înseşi relaţiile dintre indivizi erau încă limitate. De cealaltă parte, în faţa acestor forţe productive se află majoritatea indivizilor, de care aceste forţe s-au rupt; din care cauză aceşti indivizi, pierzând orice conţinut real de viaţă, au devenit indivizi abstracţi, dar tocmai şi numai de aceea ei capătă posibilitatea de a intra în legătură unii cu alţii <i>în calitate de indivizi</i>.</p>', '<p>Singura legătură în care ei se mai află cu forţele productive şi cu propria lor existenţă, munca, a pierdut la ei orice aparenţă de autoactivitate (Selbstbetätigung) şi le menţine viaţa numai mutilând-o. În timp ce în perioadele anterioare autoactivitatea şi producerea vieţii materiale erau separate între ele datorită faptului că reveneau unor persoane diferite, iar producerea vieţii materiale era considerată, în virtutea mărginirii indivizilor înşişi, drept un gen secundar de autoactivitate, acum ele s-au despărţit atât de mult una de alta, încât în genere viaţa materială apare ca scop, iar producerea acestei vieţi materiale, munca (în prezent singura formă posibilă, dar, după cum vedem, negativă, de autoactivitate), apare ca mijloc.</p>', '<p>Prin urmare, lucrurile au ajuns acum într-un punct în care indivizii trebuie să-şi însuşească totalitatea existentă a forţelor productive nu numai pentru a putea avea o autoactivitate, ci şi în genere pentru a-şi asigura existenţa. Această însuşire este condiţionată în primul rând de obiectul care urmează să fie însuşit, de forţele productive care s-au dezvoltat ca o totalitate şi există numai în cadrul unor relaţii universale. Această însuşire trebuie să aibă deci, datorită chiar şi numai acestui fapt, un caracter universal, corespunzător forţelor productive şi relaţiilor. Însuşirea acestor forţe nu este în sine altceva decât dezvoltarea aptitudinilor individuale, corespunzătoare uneltelor de producţie materiale. Prin însuşi faptul acesta, însuşirea unui ansamblu de unelte de producţie înseamnă dezvoltarea unui ansamblu de aptitudini la indivizii respectivi. Apoi această însuşire este condiţionată de indivizii care o realizează. Numai proletarii moderni, cu desăvârşire excluşi de la orice autoactivitate, sunt în stare să realizeze o autoactivitate deplină, care să nu mai fie limitată şi care să constea în însuşirea unui ansamblu de forţe productive şi în dezvoltarea unui ansamblu de aptitudini, dezvoltare care decurge din această însuşire. Toate acţiunile anterioare de însuşire revoluţionară au avut un caracter limitat. Indivizii, a căror autoactivitate era încătuşată de unelte de producţie limitate şi de relaţii limitate, îşi însuşeau aceste unelte de producţie limitate şi de aceea nu făceau decât să ajungă la o nouă limitare. Uneltele lor de producţie deveneau proprietatea lor, dar ei înşişi rămâneau subordonaţi diviziunii muncii şi propriilor lor unelte de producţie. În toate acţiunile de însuşire de până acum, o masă de indivizi rămânea subordonată unei singure unelte de producţie; în acţiunea proletară de însuşire, o masă de unelte de producţie trebuie să fie subordonată fiecărui individ, iar proprietatea trebuie să fie subordonată tuturor. Relaţiile universale moderne nu pot fi subordonate indivizilor în alt fel decât subordonându-le tuturor.</p>', '<p>Însuşirea este condiţionată şi de felul în care urmează să fie înfăptuită. Ea nu poate să fie înfăptuită decât printr-o asociere, care la rândul ei, dat fiind caracterul proletariatului, nu poate fi decât o asociere universală, şi printr-o revoluţie în care, pe de o parte, este răsturnată puterea modului anterior de producţie şi de schimb, precum şi a structurii sociale anterioare, iar pe de altă parte se dezvoltă caracterul universal al proletariatului şi energia de care are el nevoie pentru a înfăptui această însuşire. În cursul acestei revoluţii, proletariatul se dezbară de tot ce i-a mai rămas din starea sa socială anterioară.</p>', '<p>Abia pe această treaptă autoactivitatea coincide cu viaţa materială, ceea ce corespunde dezvoltării indivizilor şi transformării lor în indivizi întregi şi înlăturării oricărei spontaneităţi. În acelaşi mod transformarea muncii în autoactivitate corespunde transformării vechilor relaţii impuse în relaţii între indivizi ca atare. O dată cu însuşirea totalităţii forţelor productive de către indivizii asociaţi, proprietatea privată încetează să mai existe. În timp ce, în istoria de până acum, cutare sau cutare condiţie particulară apărea întotdeauna ca întâmplătoare, acum devine întâmplătoare izolarea indivizilor, profesiunea particulară a fiecărui individ în parte.</p>', '<p>În indivizii care nu mai sunt subordonaţi diviziunii muncii, filozofii au văzut un ideal pe care l-au denumit „Omul“ şi întregul proces descris de noi a fost înfăţişat de ei ca un proces de dezvoltare „a Omului“; în acest scop, în locul indivizilor care au existat pe fiecare treaptă a istoriei ei au pus „Omul“, prezentându-l drept forţa motrice a istoriei. În felul acesta întregul proces istoric a fost prezentat ca un proces de autoînstrăinare „a Omului“. Aceasta se explică, în fond, prin faptul că în locul individului de pe treapta anterioară ei au pus întotdeauna individul mijlociu de pe treapta ulterioară, atribuind indivizilor anteriori o conştiinţă ulterioară. Prin această inversare, care din capul locului face abstracţie de condiţiile reale, a devenit posibilă transformarea întregii istorii într-un proces de dezvoltare a conştiinţei.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>În sfârşit, din concepţia istorică expusă de noi mai deducem următoarele concluzii: 1) în dezvoltarea lor, forţele productive ating o treaptă pe care apar forţe productive şi mijloace de schimb care în cadrul relaţiilor existente aduc numai nenorociri şi care nu mai sunt forţe productive, ci forţe distructive (maşinile şi banii). O dată cu aceasta apare o clasă care este nevoită să poarte pe umerii săi toate poverile societăţii, fără a avea parte de binefacerile ei, şi care, fiind eliminată din societate, intră inevitabil în cea mai hotărâtă opoziţie cu toate celelalte clase; această clasă cuprinde majoritatea membrilor societăţii şi de la dânsa porneşte conştiinţa că este necesară o revoluţie radicală, conştiinţa comunistă, care, ca o consecinţă a înţelegerii situaţiei acestei clase, poate, fireşte, să se dezvolte şi la alte clase; 2) condiţiile în care pot fi folosite anumite forţe productive sunt condiţiile dominaţiei unei anumite clase sociale, a cărei putere socială, decurgând din situaţia ei materială, îşi găseşte de fiecare dată expresia <i>practic</i>-idealistă în forma de stat corespunzătoare. De aceea orice luptă revoluţionară se îndreaptă împotriva clasei care a dominat până atunci; <a href="javascript:void(0);" id="n85">[85]</a> 3) în toate revoluţiile de până acum, caracterul activităţii a rămas întotdeauna neatins, întotdeauna fiind vorba numai de o altă distribuire a acestei activităţi, de o nouă repartizare a muncii între alte persoane, în timp ce revoluţia comunistă se ridică împotriva <i>caracterului</i> de până acum al activităţii, înlătură <i>munca</i> şi desfiinţează dominaţia oricăror clase împreună cu clasele înseşi, deoarece această revoluţie este înfăptuită de clasa care în societate nu mai este considerată drept clasă, nu este recunoscută drept clasă, ci este expresia descompunerii tuturor claselor, naţionalităţilor etc. înăuntrul societăţii actuale; şi 4) <a id="cit31"></a>atât generarea în masă a acestei conştiinţe comuniste cât şi înfăptuirea cauzei înseşi presupun o schimbare în masă a oamenilor, care nu poate avea loc decât în cadrul unei mişcări practice, în cadrul unei <i>revoluţii;</i> revoluţia este deci necesară nu numai pentru că clasa <i>dominantă</i> nu poate fi răsturnată în nici un alt mod, ci şi pentru că numai în cursul unei revoluţii clasa <i>care răstoarnă</i> ordinea existentă poate să se descotorosească de întregul putregai vechi şi să devină capabilă să creeze temeliile unei societăţi noi.\r\n</p>'],
'idChr': '1.14.03text',
'title': `[B. Baza reală a ideologiei]`,
'info': 'Marx, Engels (1845—1846): Ideologia germană',
},
{'year': '1845—1846',
'image': 'marxengels',
'content': ['<h6 style="text-align: center;">[C.] Comunism.<br/>\r\nProducerea formei de relaţii</h6>', '<p>Comunismul se deosebeşte de toate mişcările anterioare prin aceea că revoluţionează însăşi baza tuturor relaţiilor de producţie şi de schimb de până acum şi că pentru prima oară consideră în mod conştient drept creaţii ale generaţiilor precedente toate premisele apărute în mod spontan, dezbrăcându-le de caracterul lor spontan şi subordonându-le puterii indivizilor uniţi. De aceea instaurarea comunismului are în fond un caracter economic; ea înseamnă crearea condiţiilor materiale ale acestei uniri; ea transformă condiţiile existente în condiţii ale unirii. Rânduielile pe care le creează comunismul formează tocmai baza reală menită să excludă tot ce există independent de indivizi, în măsura în care rânduielile existente nu sunt nici ele altceva decât un produs al relaţiilor de până acum dintre indivizi. Aşadar, în practică, comuniştii tratează ca neorganice condiţiile create de producţia şi de relaţiile de până acum, fără să-şi închipuie totuşi că intenţia sau menirea generaţiilor anterioare ar fi fost să le furnizeze lor materialul şi fără să creadă că aceste condiţii ar fi fost neorganice pentru indivizii care le-au creat. Distincţia dintre individ ca persoană şi individ ca ceva întâmplător nu este o distincţie logică, ci un fapt istoric. Această distincţie are un sens diferit în diferite epoci. Astfel, în secolul al XVIII-lea, starea socială şi, plus ou moins [mai mult sau mai puţin], familia însăşi au fost pentru individ ceva întâmplător. E o distincţie pe care nu noi trebuie s-o facem pentru fiecare epocă; o face însăşi epoca respectivă între elementele pe care le găseşte de-a gata, şi o face pornind nu de la logică, ci silită de conflictele materiale ale vieţii. Printre toate lucrurile care în ochii epocii de mai târziu, spre deosebire de epoca precedentă, apar ca ceva întâmplător, deci şi printre elementele moştenite de la epoca anterioară, există şi o formă de relaţii care a corespuns unei anumite trepte de dezvoltare a forţelor productive. Raportul dintre forţele de producţie şi forma de relaţii este raportul dintre forma de relaţii şi acţiunile sau activitatea indivizilor. (Forma de bază a acestei activităţi este, fireşte, cea materială, de care depind toate celelalte: cea spirituală, politică, religioasă etc. Diferitele moduri de organizare a vieţii materiale depind, fireşte, întotdeauna de necesităţile dezvoltate până în momentul respectiv, iar apariţia acestor necesităţi, ca şi satisfacerea lor, constituie un proces istoric pe care nu îl întâlnim nici la oi şi nici la câini (principalul argument susţinut cu îndărătnicie de Stirner <i>adversus</i> hominem [împotriva omului]), deşi oile şi câinii, în forma lor actuală, sunt fără îndoială — ce-i drept, malgré eux [împotriva voinţei lor] — produsul unui proces istoric). Cât timp nu a apărut încă contradicţia arătată mai sus, condiţiile în care au loc relaţiile dintre indivizi ţin de individualitatea lor şi nu reprezintă pentru ei ceva exterior; ele sunt singurele condiţii în care aceşti indivizi determinaţi, care există în cadrul unor relaţii determinate, îşi pot produce viaţa lor materială şi ceea ce ţine de ea; ele sunt, prin urmare, condiţiile autoactivităţii acestor indivizi şi sunt produse de această autoactivitate. <a href="javascript:void(0);" id="n86">[86]</a> Aşadar, cât timp nu a apărut încă contradicţia arătată mai sus, condiţiile determinate în care ei produc, corespund condiţionării lor reale, existenţei lor unilaterale, unilateralitate care se manifestă abia prin apariţia contradicţiei şi există, prin urmare, numai pentru generaţiile ulterioare. Aceste condiţii par atunci cătuşe întâmplătoare, iar conştiinţa că ele constituie cătuşe este atribuită şi epocii anterioare.</p>', '<p>Aceste diverse condiţii, care la început au fost condiţii ale autoactivităţii, iar mai târziu s-au dovedit a fi cătuşe ale acesteia, alcătuiesc în tot cursul dezvoltării istorice un şir continuu de forme de relaţii; legătura dintre aceste forme constă în faptul că locul formei anterioare de relaţii, devenită o cătuşă, îl ia o formă nouă, care corespunde forţelor productive mai dezvoltate, deci unui fel mai avansat de autoactivitate a indivizilor, şi care, à son taur [la rândul său], devine o cătuşă şi este înlocuită apoi cu altă formă. Deoarece pe fiecare treaptă de dezvoltare istorică aceste condiţii corespund dezvoltării corespunzătoare a forţelor productive, istoria lor este totodată istoria forţelor productive care se dezvoltă şi sunt preluate de fiecare generaţie nouă, şi deci istoria dezvoltării forţelor indivizilor înşişi.</p>', '<p>Deoarece această dezvoltare are loc în mod spontan, adică nu este subordonată unui plan de ansamblu conceput de indivizi liber asociaţi, ea emană de la diferite localităţi, triburi, naţiuni, ramuri de muncă etc., fiecare dintre acestea dezvoltându-se la început independent de celelalte şi intrând numai treptat în legătură cu celelalte. Apoi, acest proces de dezvoltare se desfăşoară cu foarte mare încetineală; diferitele trepte şi interese nu sunt niciodată în întregime învinse, ci numai subordonate interesului învingător şi vegetează secole de-a rândul alături de acesta. De aici rezultă că, chiar în cadrul aceleiaşi naţiuni, indivizii, chiar dacă facem abstracţie de relaţiile lor materiale, se dezvoltă în mod cu totul diferit; rezultă de asemenea că un interes anterior, chiar atunci când forma de relaţii corespunzătoare lui a fost înlăturată de o altă formă care corespunde unui interes ulterior, mai continuă mult timp, în virtutea tradiţiei, să dispună de putere sub forma unei comunităţi iluzorii (statul, dreptul), devenită de sine stătătoare faţă de indivizi, putere care în ultimă instanţă nu poate fi sfărâmată decât prin revoluţie. Aceasta explică şi faptul că, în unele probleme care permit o generalizare mai largă, conştiinţa poate părea uneori mai înaintată decât relaţiile empirice care îi sunt contemporane, aşa încât în luptele dintr-o epocă mai târzie se poate invoca autoritatea unor teoreticieni din trecut.</p>', '<p>Dimpotrivă, în ţări care, asemenea Americii de Nord, îşi încep dezvoltarea într-o epocă istorică mai târzie, dezvoltarea merge foarte repede. Astfel de ţări nu au alte premise apărute în mod natural în afară de indivizii care se stabilesc acolo, siliţi de faptul că formele de relaţii din vechile lor ţări nu corespund necesităţilor lor. Ele îşi încep deci dezvoltarea, dispunând de indivizii cei mai avansaţi din vechile ţări şi, prin urmare, de formele de relaţii cele mai dezvoltate, corespunzătoare acestor indivizi, încă înainte ca aceste forme de relaţii să se fi putut impune în vechile ţări. <a href="javascript:void(0);" id="n87">[87]</a> Aşa se întâmplă în toate coloniile, în măsura în care ele nu sunt simple baze militare sau comerciale. Cartagina, coloniile greceşti şi Islanda în secolele al XI-lea şi al XII-lea constituie exemple în această privinţă. Un proces similar are loc şi în cazul cuceririlor, atunci când în ţara cucerită este transpusă de-a gata o formă de relaţii dezvoltată pe un alt teren. În timp ce în patria ei această formă mai este împovărată de interese şi relaţii moştenite de la epocile precedente, aici ea poate şi trebuie să fie impusă în întregime şi fără piedici, fie şi numai pentru a asigura cuceritorilor o dominaţie îndelungată. (Anglia şi Neapole după cucerirea normandă, în urma căreia au căpătat cea mai desăvârşită formă de organizare feudală).</p>', '<p>Nimic mai obişnuit decât ideea că în istorie totul s-ar fi redus până acum la <i>acaparare</i>. Barbarii <i>acaparează</i> imperiul roman, şi prin faptul acestei acaparări este explicată în mod obişnuit trecerea de la lumea antică la feudalitate. Dar în cazul acaparării de către barbari totul depinde de împrejurarea dacă naţiunea cucerită dispunea în acel moment de forţe productive industriale dezvoltate, cum se întâmplă la popoarele moderne, sau dacă forţele ei productive se bazează mai ales pe unirea ei şi pe forma existentă de comunitate (Gemeinwesen). Caracterul acaparării mai este condiţionat şi de obiectul ei. Averea, constând din hârtii, a unui bancher nu poate fi acaparată dacă acaparatorul nu se supune condiţiilor de producţie şi de circulaţie din ţara cucerită. Acelaşi lucru se poate spune şi despre întregul capital industrial al unei ţări industriale moderne. Şi, în fine, foarte curând acapararea are peste tot un sfârşit, iar când nu mai este nimic de acaparat trebuie să se treacă la producţie. Din această necesitate de a produce, care se iveşte foarte curând, rezultă că forma de orânduire socială adoptată de cuceritorii stabiliţi în ţările cucerite trebuie să corespundă treptei de dezvoltare a forţelor productive pe care aceştia le-au găsit, sau, dacă această concordanţă nu există din capul locului, forma orânduirii sociale trebuie să se schimbe potrivit caracterului forţelor productive. Aşa se explică şi faptul observat pretutindeni în epoca următoare migraţiunii popoarelor, şi anume că sclavul a devenit stăpân şi că foarte curând cuceritorii au preluat limba, cultura şi obiceiurile învinşilor.</p>', '<p>Feudalismul nu a fost adus de-a gata din Germania; el îşi are originea în organizarea militară pe care cuceritorii au avut-o în timpul cuceririi, organizare care a evoluat şi s-a transformat în feudalism propriu-zis abia după cucerire, datorită influenţei forţelor productive găsite în ţările cucerite. În ce măsură această formă a fost determinată de forţele productive ne-o arată încercările nereuşite de a impune alte forme, izvorâte din reminiscenţele antichităţii romane (Carol cel Mare etc.).</p>', '<p>Prin urmare, în concepţia noastră, toate ciocnirile din istorie îşi au originea în contradicţia dintre forţele productive şi forma relaţiilor. De altfel, pentru a duce la coliziuni într-o ţară sau alta, nu e necesar ca această contradicţie să ajungă la extrem chiar în acea ţară. Concurenţa provocată de lărgirea relaţiilor internaţionale cu ţări mai dezvoltate din punct de vedere industrial este suficientă pentru a produce o contradicţie asemănătoare şi în ţările cu industrie mai puţin dezvoltată (de exemplu, concurenţa industriei engleze a scos la iveală existenţa unui proletariat latent în Germania).</p>', '<p>Această contradicţie dintre forţele productive şi forma de relaţii, contradicţie care, după cum am văzut, a mai apărut de multe ori în istoria de până acum, fără însă a-i periclita temeliile, a trebuit să răbufnească de fiecare dată sub forma unei revoluţii, îmbrăcând totodată diverse forme secundare, ca ansamblu de ciocniri, ca ciocniri între diferite clase, ca contradicţie a conştiinţei, ca luptă de idei etc., luptă politică etc. Dacă se adoptă un punct de vedere mărginit, oricare dintre aceste forme secundare poate fi luată aparte şi considerată drept bază a acestor revoluţii, lucru cu atât mai uşor cu cât indivizii care au săvârşit aceste revoluţii şi-au făcut ei înşişi, în funcţie de gradul lor de cultură şi de treapta de dezvoltare istorică, tot felul de iluzii asupra propriei lor activităţi.</p>', '<p>Transformarea forţelor (a relaţiilor) personale în forţe ale unor lucruri prin diviziunea muncii nu poate fi suprimată prin aceea că oamenii îşi vor scoate din cap ideea generală a acestei transformări, ci numai pin aceea că indivizii îşi vor subordona din nou aceste forţe, devenite forţe ale unor lucruri, şi vor desfiinţa diviziunea muncii. <a href="javascript:void(0);" id="n88">[88]</a> Acest lucru nu poate fi înfăptuit fără colectivitate. Numai în cadrul colectivităţii individul capătă mijloacele care îi dau posibilitatea unei dezvoltări multilaterale a aptitudinilor sale; prin urmare, numai în cadrul colectivităţii devine posibilă libertatea personală. În surogatele de colectivităţi de până acum, în stat etc., libertatea personală a existat numai pentru indivizii care s-au dezvoltat în cadrul clasei dominante şi numai în măsura în care au fost indivizi ai acestei clase. Colectivitatea aparentă în cadrul căreia se uneau indivizii până acum li se apunea întotdeauna ca ceva de sine stătător şi, fiind produsul unirii unei clase împotriva alteia, a fost pentru clasa subordonată nu numai o colectivitate cu totul iluzorie, ci chiar o nouă cătuşă. În condiţiile unei colectivităţi reale, indivizii îşi dobândesc libertatea în cadrul asociaţiei lor şi prin intermediul ei.</p>', '<p>Din întreaga expunere de mai sus rezultă că relaţiile sociale în care intrau indivizii unei clase şi care erau condiţionate de interesele lor comune opuse unei alte clase au constituit întotdeauna o colectivitate căreia aceşti indivizi îi aparţineau numai ca indivizi în general, numai în măsura în care ei trăiau în condiţiile de existenţă ale clasei lor; ei se aflau în aceste relaţii nu ca indivizi, ci ca membri ai clasei. Exact invers stau lucrurile în colectivitatea proletarilor revoluţionari care iau sub controlul lor atât condiţiile lor de existenţă cât şi condiţiile de existenţă ale tuturor membrilor societăţii: la această colectivitate indivizii participă ca indivizi. Ea este tocmai acea formă de asociere a indivizilor (fireşte, pe baza unor forţe de producţie deja dezvoltate în acel moment) care pune sub controlul lor condiţiile dezvoltării şi mişcării libere a indivizilor, condiţii care până acum erau lăsate la voia întâmplării şi erau opuse diferiţilor indivizi — atât ca urmare a separării lor unii de alţii ca indivizi, cât şi ca urmare a asocierii lor, impusă de diviziunea muncii, dar devenită, datorită separării indivizilor, o legătură străină lor — ca ceva de sine stătător. Asocierea de până acum a fost numai expresia unui acord (nicidecum arbitrar, cum e prezentat, de exemplu, în „Contrat social“, ci necesar) asupra condiţiilor în cadrul cărora indivizii căpătau apoi posibilitatea de a folosi în interesul lor accidentalul (compară, de exemplu, formarea statului nord-american şi a republicilor sud-americane). Acest drept de a te folosi de accidental în mod nestingherit în cadrul anumitor condiţii se numea până acum libertate personală. — Aceste condiţii de existenţă nu sunt, fireşte, decât respectivele forţe de producţie şi forme de relaţii.</p>', '<p>Dacă privim din punct de vedere <i>filozofic</i>, această dezvoltare a indivizilor în cadrul condiţiilor de existenţă comune ale stărilor sociale şi claselor care s-au succedat în istorie, precum şi în cadrul reprezentărilor generale impuse lor ca urmare a acestui fapt, este, fireşte, lesne să ne închipuim că în aceşti indivizi s-a dezvoltat Specia sau Omul, sau că ei au dezvoltat Omul, adică să ne închipuim ceva care constituie o batjocorire a istoriei. <a href="javascript:void(0);" id="n89">[89]</a> După aceasta, diferitele stări sociale şi clase pot fi considerate ca specificări ale expresiei generale, ca subîmpărţiri ale speciei, ca faze de dezvoltare ale omului.</p>', '<p>Această încadrare a indivizilor în anumite clase nu poate fi suprimată atâta timp cât nu s-a format o clasă care nu mai are de promovat împotriva clasei dominante nici un interes special de clasă.</p>', '<p>Indivizii au pornit întotdeauna de la ei înşişi, dar, bineînţeles, de la ei înşişi aşa cum existau în cadrul condiţiilor şi al relaţiilor lor istorice date, şi nu de la individul „pur“ în sensul ideologilor. Dar în cursul dezvoltării istorice şi tocmai datorită faptului că relaţiile sociale devin ceva de sine stătător, lucru inevitabil în cadrul diviziunii muncii, apare o deosebire între viaţa personală a fiecărui individ şi viaţa lui în măsura în care este subordonată unei ramuri de muncă oarecare şi condiţiilor corespunzătoare acesteia. (Acest lucru nu trebuie să fie interpretat în sensul că rentierul, capitalistul etc., de exemplu, ar înceta de a mai fi persoane, ci în sensul că persoana lor este condiţionată şi determinată de relaţii de clasă bine determinate şi că această deosebire se manifestă abia în opoziţia lor faţă de o altă clasă, iar pentru ei înşişi abia atunci când dau faliment). În cadrul stării sociale (şi mai mult încă în cadrul tribului) acest fapt este încă ascuns; astfel, un nobil rămâne întotdeauna nobil, un roturier [om de rând] rămâne întotdeauna roturier, această calitate fiind, independent de celelalte condiţii de viaţă ale lor, inseparabil legată de individualitatea lor. Deosebirea dintre individ ca persoană şi individ ca element component al clasei, caracterul întâmplător pe care îl au pentru individ condiţiile sale de viaţă se ivesc abia o dată cu apariţia clasei care este ea însăşi un produs al burgheziei. Abia concurenţa şi lupta dintre indivizi generează şi dezvoltă acest caracter întâmplător ca atare. De aceea, sub dominaţia burgheziei, indivizii apar în reprezentare mai liberi ca înainte, deoarece pentru ei condiţiile lor de viaţă sunt întâmplătoare; în realitate însă ei sunt, fireşte, mai puţin liberi, deoarece sunt mai subordonaţi unei forţe obiective. Deosebirea faţă de ceea ce se întâmplă în cadrul stărilor sociale iese în evidenţă mai ales în antagonismul dintre burghezie şi proletariat. Când orăşenii, corporaţiile etc. s-au ridicat împotriva nobilimii rurale, condiţiile lor de existenţă — proprietatea mobiliară şi munca meşteşugărească, care existaseră în stare latentă încă înaintea desprinderii lor de sistemul feudal — au apărut ca ceva pozitiv, ca ceva pe care ei îl opuneau proprietăţii funciare feudale şi care de aceea a şi luat curând tot forma feudală, dar într-un fel specific. Este drept că iobagii fugiţi de pe moşii considerau fosta lor stare de iobăgie ca ceva întâmplător pentru persoana lor. Dar în această privinţă ei procedau exact ca orice clasă care se liberează de cătuşele ei; în afară de aceasta, ei nu se eliberau ca clasă, ci ca persoane izolate. Apoi, ei nu ieşeau din cadrul orânduirii bazate pe împărţirea în stări sociale, ci formau numai o nouă stare socială, păstrându-şi şi în noua lor situaţie felul anterior de muncă pe care l-au perfecţionat, eliberându-l de cătuşele de până atunci, care nu [mai] corespundeau gradului de dezvoltare atins de ei. <a href="javascript:void(0);" id="n90">[90]</a></p>', '<p>Pentru proletari însă, propria lor condiţie de viaţă, munca, şi, o dată cu ea, condiţiile de existenţă ale întregii societăţi actuale au devenit ceva întâmplător, asupra căruia proletarii luaţi în parte nu au nici un control şi asupra căruia nici o organizare <i>socială</i> nu le poate da vreun control. Contradicţia dintre persoana proletarului luat în parte şi munca, această condiţie de viaţă care îi este impusă, devine acum vădită pentru el însuşi, cu atât mai mult cu cât încă din tinereţe el este o victimă şi cu cât în cadrul clasei sale el nu are şanse de a-şi crea condiţii care să facă posibilă trecerea lui în altă clasă.</p>', '<p>Prin urmare, dacă iobagii fugiţi nu urmăreau decât să-şi dezvolte liber şi să-şi consolideze condiţiile lor de viaţă existente şi de aceea ajungeau în ultimă instanţă să-şi asigure numai posibilitatea unei munci libere, în schimb proletarii, pentru a-şi afirma personalitatea, trebuie să desfiinţeze (aufheben) propria lor condiţie de existenţă de până acum, care este totodată condiţia de existenţă a întregii societăţi de până acum, adică trebuie să desfiinţeze munca. Iată de ce ei se află în opoziţie directă faţă de forma în care indivizii care compun societatea s-au manifestat până acum ca totalitate, adică faţă de stat, şi trebuie să răstoarne statul pentru a-şi afirma personalitatea.\r\n</p>'],
'idChr': '1.14.04text',
'title': `[C.] Comunism. 
Producerea formei de relaţii`,
'info': 'Marx, Engels (1845—1846): Ideologia germană',
},
{'year': '1844',
'image': 'engelsy',
'content': ['<p><a id="cit3"></a>Economia politică a luat naştere ca urmare firească a dezvoltării comerţului, şi o dată cu ea, în locul simplului negoţ neştiinţific, apare un sistem perfecţionat de înşelătorie autorizată, o ştiinţă completă a îmbogăţirii.</p>', '<p>Această economie politică, sau ştiinţă a îmbogăţirii izvorâtă din pizma reciprocă şi lăcomia negustorilor, poartă pecetea celui mai abject egoism. Pe atunci mai era curentă concepţia naivă că aurul şi argintul constituie bogăţia, şi astfel toţi se grăbiră să interzică pretutindeni exportul de metale „nobile“. Naţiunile stăteau una în faţa celeilalte ca nişte avari, fiecare strângându-şi cu amândouă braţele preţiosul sac cu bani şi privindu-şi cu pizmă şi suspiciune vecinii. Toate mijloacele au fost folosite pentru a scoate de la popoarele cu care se întreţineau relaţii de afaceri cât mai mulţi bani peşin, şi apoi, o dată introduşi în ţară, pentru a-i păstra frumuşel înăuntrul barierelor vamale.</p>', '<p>Aplicarea cea mai consecventă a acestui principiu ar fi distrus comerţul. Oamenii au ajuns să recunoască faptul că în ladă capitalul zace mort, pe câtă vreme când circulă el se înmulţeşte mereu, şi de aceea au început să treacă de această primă treaptă. Deveniră deci mai amabili, îşi trimiseră ducaţii drept momeală ca să se întoarcă aducând cu ei alţii şi constatară că nu are importanţă dacă plăteşti lui A prea mult pentru marfa lui atâta timp cât poţi să o vinzi lui B la un preţ încă şi mai ridicat.</p>', '<p>Pe această bază s-a clădit <i>sistemul mercantilist</i>. Astfel caracterul hrăpăreţ al comerţului a fost întrucâtva ascuns; naţiunile s-au apropiat unele de altele, au încheiat tratate comerciale şi de prietenie, au făcut afaceri împreună şi, de dragul unui câştig mai mare, şi-au manifestat reciproc în fel şi chip dragostea şi bunăvoinţa. Dar, în fond, era tot vechea lăcomie de bani şi vechiul egoism, şi ele răbufneau din timp în timp în războaie, care în acea epocă aveau toate la bază rivalitatea comercială. Din aceste războaie a mai reieşit că, întocmai ca jaful, şi comerţul se întemeiază pe dreptul pumnului; naţiunile nu-şi făceau nici un fel de scrupule ca să stoarcă prin viclenie sau forţă tratate care să fie cât mai avantajoase pentru ele.</p>', '<p>Punctul principal al întregului sistem mercantilist îl constituie teoria balanţei comerciale. Deoarece nu se renunţase încă la teza că numai aurul şi argintul constituie bogăţia, se socotea că singurele afaceri rentabile erau acelea care aduceau bani lichizi în ţară. Pentru a se edifica în această privinţă se compara exportul cu importul. Dacă se exportase mai mult decât se importase, se credea că diferenţa a intrat în ţară în bani lichizi şi se considera că sunt mai bogaţi cu acea diferenţă. Iscusinţa economiştilor consta, aşadar, în a avea grijă ca la sfârşitul fiecărui an exportul să prezinte o balanţă favorabilă faţă de import; şi pentru această iluzie ridicolă au fost măcelăriţi mii de oameni! Căci şi comerţul îşi are cruciadele şi inchiziţia lui.</p>', '<p>Secolul al XVIII-lea, secolul revoluţiei, a revoluţionat şi economia politică; dar, după cum toate revoluţiile acestui secol au fost unilaterale şi s-au împotmolit în contradicţii, după cum spiritualismului abstract i s-a opus materialismul abstract, monarhiei republica, dreptului divin contractul social, tot astfel nici revoluţia economică nu a putut să învingă contradicţia. Premisele au continuat să dăinuie peste tot; materialismul n-a atacat dispreţuirea şi umilirea creştină a omului, ci s-a mulţumit să-i opună omului ca un absolut natura în locul dumnezeului creştin; politica nici nu s-a gândit să cerceteze premisele statului în sine şi pentru sine; economiei politice nici nu i-a dat prin gând să pună problema <i>legitimităţii proprietăţii private</i>. Din această cauză, noua economie politică a reprezentat numai pe jumătate un progres; ea a fost silită să-şi trădeze şi să-şi renege propriile ei premise, să recurgă la ajutorul sofisticii şi al ipocriziei pentru a ascunde contradicţiile în care se încurcase şi pentru a ajunge la concluziile spre care era împinsă nu de către premisele ei, ci de către spiritul umanitar al secolului. În felul acesta, economia politică a căpătat un caracter filantropic; preferinţa arătată producătorilor ea a îndreptat-o asupra consumatorilor; a arborat o sfântă aversiune faţă de ororile sângeroase ale sistemului mercantilist şi a decretat comerţul drept o legătură de prietenie şi de unire între naţiuni şi între indivizi. Totul era minunat şi plin de strălucire, dar curând premisele s-au afirmat din nou şi, în contrapunere cu această filantropie făţarnică, au dat naştere teoriei malthusiene a populaţiei, cel mai brutal şi barbar sistem care a existat vreodată, un sistem al desperării, care năruia toate frazele frumoase despre filantropie şi cetăţenie mondială; ele au generat şi au promovat sistemul de fabrică şi sclavia modernă, care nu este cu nimic mai prejos decât cea antică în ce priveşte neomenia şi cruzimea. Noua economie politică, sistemul liber-schimbismului, întemeiat pe lucrarea lui Adam Smith <i>„Wealth of Nations“</i>, se dovedeşte a fi aceeaşi ipocrizie, inconsecvenţă şi imoralitate care i se opune acum omeniei libere pe toate tărâmurile.</p>', '<p>Dar sistemul lui Smith n-a însemnat oare nici un progres? — De bună seamă că a însemnat un progres, şi încă unul necesar. Era necesar ca sistemul mercantilist, cu monopolurile lui şi barierele impuse circulaţiei, să fie dărâmat pentru ca să iasă la iveală adevăratele consecinţe ale proprietăţii private; era necesar ca toate aceste meschine considerente locale şi naţionale să dispară pentru ca lupta timpurilor noastre să poată deveni o luptă general-omenească; era necesar ca teoria proprietăţii private să părăsească făgaşul pur empiric şi pur obiectiv analitic şi să capete un caracter mai ştiinţific care să o facă răspunzătoare şi de consecinţe, şi prin aceasta să transpună problema pe un plan general-omenesc; era necesar ca atât prin încercarea de a o nega cât şi prin făţărnicia introdusă — consecinţă necesară a acestei încercări — imoralitatea proprie vechii economii politice să fie împinsă până la limita ei ultimă. Toate acestea erau în firea lucrurilor. Suntem gata să recunoaştem că abia prin înfiinţarea şi aplicarea liber-schimbismului am ajuns în situaţia de a depăşi economia politică a proprietăţii private, dar în acelaşi timp trebuie să avem dreptul de a expune acest liber-schimbism în toată nulitatea lui teoretică şi practică.</p>', '<p>Judecata noastră va trebui să fie cu atât mai aspră cu cât economiştii asupra cărora urmează să ne spunem părerea aparţin epocii noastre. Căci, în timp ce Smith şi Malthus au găsit de-a gata numai câteva frânturi, economiştii mai noi au avut în faţa lor întregul sistem complet elaborat; toate concluziile erau trase, contradicţiile reieşeau destul de limpede şi ei tot nu au ajuns până la o cercetare a premiselor, tot au continuat să-şi asume răspunderea pentru întregul sistem. Cu cât economiştii sunt mai aproape de epoca noastră, cu atât mai mult se depărtează de onestitate. Cu fiecare progres al vremii sporeşte în mod necesar şi sofistica pentru a menţine economia politică la nivelul epocii. De aceea, de pildă, <i>Ricardo</i> este mai vinovat decât <i>Adam Smith</i>, iar <i>MacCulloch</i> şi <i>Mill</i> mai vinovaţi decât <i>Ricardo</i>.</p>', '<p>Economia politică modernă nu poate face o apreciere justă nici măcar asupra sistemului mercantilist, fiind ea însăşi unilaterală şi neeliberându-se încă de premisele acestuia. Numai punctul de vedere care se ridică deasupra opoziţiei dintre ambele sisteme, care supune criticii premisele comune ale amândurora şi care porneşte de la o bază generală, pur omenească, va putea indica ambelor sisteme adevărata poziţie pe care o ocupă. Va reieşi astfel că apărătorii liber-schimbismului sunt nişte monopolişti mai aprigi decât vechii mercantilişti înşişi. Va reieşi astfel că îndărătul umanitarismului făţarnic al economiştilor moderni se ascunde o barbarie de care cei vechi nici nu aveau habar, că confuzia de idei a economiştilor mai vechi era totuşi simplă şi consecventă în comparaţie cu logica ipocrită a adversarilor lor şi că nici una dintre cele două partide nu poate reproşa celeilalte ceva de care să nu se fi făcut vinovată ea însăşi. — Din această cauză economia politică liberală modernă nu poate concepe restabilirea sistemului mercantilist de către List, în timp ce nouă chestiunea ne apare foarte simplă. Inconsecvenţa şi duplicitatea economiei politice liberale trebuie să se descompună din nou, în mod inevitabil, în părţile ei constitutive de bază. Întocmai cum teologia trebuie fie să se reîntoarcă la credinţa oarbă, fie să meargă înainte spre filozofia liberă, tot astfel liber-schimbismul trebuie să genereze pe de o parte restabilirea monopolului, iar pe de alta desfiinţarea proprietăţii private.</p>', '<p>Singura realizare <i>pozitivă</i> pe care a înregistrat-o economia politică liberală este dezvoltarea legilor proprietăţii private. Ea le cuprinde, fireşte, în sine, deşi nu sunt încă dezvoltate până la ultima lor consecinţă şi nici nu sunt exprimate limpede. De aici rezultă că ori de câte ori trebuie să se decidă care este calea cea mai scurtă pentru a deveni bogat, aşadar în toate controversele strict economice, apărătorii liber-schimbismului au dreptatea de partea lor, bineînţeles în controversele cu monopoliştii, nu cu adversarii proprietăţii private, căci faptul că în chestiuni economice aceştia sunt în stare să judece mai exact şi din punct de vedere economic l-au dovedit încă demult socialiştii englezi atât practic cât şi teoretic.</p>', '<p>În critica economiei politice vom cerceta, aşadar, categoriile de bază, vom dezvălui contradicţia ivită o dată cu sistemul liber-schimbismului şi vom trage concluziile care rezultă din cele două laturi ale contradicţiei.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Expresia de bogăţie naţională a apărut abia ca urmare a maniei de a generaliza a economiştilor liberali. Atâta timp cât dăinuie proprietatea privată, această expresie nu are nici un sens. „Bogăţia naţională“ a englezilor este foarte mare, şi totuşi ei sunt cel mai sărac popor de pe pământ. Trebuie să se renunţe la această expresie sau să se accepte premise care să-i dea un sens. Tot astfel expresiile economie naţională, economie politică, economie socială. Ştiinţa ar trebui să se numească, în condiţiile actuale, economie <i>privată</i>, căci pentru ea relaţiile sociale există numai pentru că există proprietatea privată.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Prima consecinţă a proprietăţii private este <i>comerţul</i>, schimbul reciproc al celor necesare, cumpărare şi vânzare. Acest comerţ, întocmai ca orice activitate sub domnia proprietăţii private, trebuie să devină pentru cel ce face comerţ o sursă directă de câştig, adică fiecare trebuie să caute să vândă cât mai scump şi să cumpere cât mai ieftin posibil. La fiecare cumpărare şi vânzare stau, aşadar, faţă în faţă doi oameni cu interese complet opuse: conflictul este hotărit antagonist, deoarece fiecare cunoaşte intenţiile celuilalt şi ştie că acestea sunt opuse intenţiilor sale. Prima consecinţă este, aşadar, pe de o parte neîncrederea reciprocă, pe de altă parte justificarea acestei neîncrederi, folosirea unor mijloace imorale pentru realizarea unui scop imoral. Astfel, de pildă, primul principiu în comerţ este să nu fii limbut, adică să tăinuieşti tot ceea ce ar putea să scadă valoarea articolului în chestiune. Concluzia: în comerţ este îngăduit să tragi cel mai mare folos din neştiinţa, din încrederea părţii adverse şi tot astfel să lauzi la marfa ta calităţi pe care ea nici nu le are. Într-<i>un</i> cuvânt, comerţul este o înşelătorie legală. Faptul că practica corespunde întocmai acestei teorii poate să-l certifice orice comerciant dacă vrea să fie sincer.</p>', '<p>Sistemul mercantilist mai avea încă o anumită manieră catolică, naivă de a spune lucrurilor pe nume şi nu căuta să ascundă câtuşi de puţin esenţa imorală a comerţului. Am văzut cum îşi arbora în mod public josnica lui aviditate. Poziţia reciproc ostilă a naţiunilor în secolul al XVIII-lea, invidia dezgustătoare şi rivalitatea comercială au fost în genere o consecinţă inevitabilă a comerţlui. Opinia publică nu fusese încă umanizată, nu era deci nevoie să se ascundă fapte care reieşeau din însăşi natura neomenoasă şi duşmănoasă a comerţului.</p>', '<p>Când însă Adam Smith, <i>Lutherul economiei</i> politice, a început să critice economia politică de până atunci, lucrurile se schimbaseră foarte mult. Secolul se umanizase, raţiunea îşi afirmase drepturile, iar moralitatea începuse să-şi revendice dreptul ei etern. Tratatele comerciale impuse, războaiele comerciale, izolarea rigidă a naţiunilor erau în contradicţie prea flagrantă cu conştiinţa înaintată. În locul manierei catolice de a spune lucrurilor pe nume apăru acum ipocrizia protestantă. Smith dovedi că şi umanitarismul se întemeiază pe esenţa comerţului; că, în loc să constituie „cea mai rodnică sursă de dezbinare şi duşmănie“, comerţul trebuie să devină o „legătură de unire şi de prietenie între naţiuni şi între indivizi“ (comp. <i>Wealth of Nations</i>, vol. 4, cap. 3, § 2); că este în firea lucrurilor ca, în linii mari, comerţul să fie rentabil pentru toţi participanţii.</p>', '<p>Smith avea dreptate apreciind comerţul ca ceva uman. Nu există ceva absolut imoral pe lume; chiar comerţul are o latură care aduce prinosul său moralităţii şi omeniei. Dar ce prinos! Dreptul pumnului, grosolanul jaf la drumul mare al evului mediu a fost umanizat prin transformarea lui în comerţ, în sistem mercantilist, comerţul ca prima sa treaptă caracterizându-se prin interzicerea exportului de bani. De acum acest sistem însuşi a fost umanizat. Desigur, este în interesul celui ce face comerţ să întreţină relaţii bune atât cu cel de la care cumpără ieftin cât şi cu cel căruia îi vinde scump. Înseamnă aşadar o foarte mare lipsă de înţelepciune din partea unei naţiuni să întreţină o stare de spirit ostilă la furnizorii şi clienţii ei. Cu cât este mai prietenoasă, cu atât este mai avantajos pentru ea. Acesta este caracterul uman al comerţului, şi felul acesta ipocrit de a abuza de moralitate în scopuri imorale constituie mândria sistemului liber-schimbist. Oare n-am doborât noi barbaria monopolurilor, exclamă ipocriţii, oare n-am dus noi civilizaţia în cele mai îndepărtate colţuri ale lumii, n-am înfrăţit noi popoarele şi n-am redus numărul războaielor? — Da, toate acestea le-aţi făcut, dar <i>cum</i> le-aţi făcut! Aţi distrus monopolurile mici pentru a lăsa ca <i>un singur</i> mare monopol de bază — proprietatea — să-şi exercite cu atât mai liber şi mai neîngrădit acţiunea sa; aţi civilizat colţurile cele mai îndepărtate ale pământului pentru a câştiga noi terenuri pentru satisfacerea josnicei voastre lăcomii; aţi înfrăţit popoarele, dar într-o fraternitate de hoţi, şi aţi redus numărul războaielor pentru a câştiga cu atât mai mult în timp de pace şi pentru a împinge la culme duşmănia dintre indivizi, lupta josnică a concurenţei! — Când aţi făcut ceva din pură umanitate, din conştiinţa zădărniciei antagonismului dintre interesul general şi cel individual? Când aţi fost morali fără a fi interesaţi, fără a avea totuşi, în fond, motive imorale, egoiste?</p>', '<p>După ce economia politică liberală a făcut tot ce i-a stat în putinţă pentru ca prin dizolvarea naţiunilor să generalizeze duşmănia, să transforme omenirea într-o hoardă de animale de pradă — căci ce altceva sunt concurenţii? — care se devorează între ele tocmai <i>pentru că</i> fiecare are aceleaşi interese ca ceilalţi, după această ispravă preliminară nu i-a mai rămas decât un pas până la ţintă, dizolvarea familiei. Pentru a o duce la îndeplinire i-a venit în ajutor propria ei invenţie frumoasă, sistemul de fabrică. Ultima rămăşiţă de interese comune, comunitatea de bunuri a familiei, a fost subminată de sistemul de fabrică şi — cel puţin aici în Anglia — ea se află pe cale de dispariţie. A devenit ceva cu totul obişnuit ca de îndată ce devin capabili de muncă, adică ating vârsta de 9 ani, copiii să dispună ei înşişi de salariul lor şi să considere casa părintească drept o simplă pensiune, dând în schimb părinţilor o anumită sumă pentru mâncare şi locuinţă. Şi cum ar putea fi altfel? Ce altceva poate rezulta din separarea de interese care stă la baza sistemului liber-schimbismului? De îndată ce principiul este pus în acţiune, el îşi croieşte drum de la sine cu toate consecinţele lui, indiferent dacă acest lucru le place sau nu economiştilor.</p>', '<p>Dar nici economistul însuşi nu ştie cărei cauze îi serveşte. El nu ştie că, cu tot raţionamentul lui egoist, nu constituie decât o verigă în lanţul progresului general al omenirii. El nu ştie că, desfiinţând toate interesele particulare, el nu face decât să netezească drumul marii transformări către care se îndreaptă secolul, împăcarea omenirii cu natura şi cu sine însăşi.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Prima categorie determinată de comerţ este <i>valoarea</i>. În privinţa acestei categorii, ca şi a tuturor celorlalte categorii, nu există nici o controversă între economiştii mai vechi şi cei mai noi, deoarece adepţii monopolurilor, în goana lor după îmbogăţire imediată, n-au avut timp să se ocupe de categorii. Toate controversele asupra unor astfel de probleme au pornit de la economiştii mai noi.</p>', '<p>Economiştii, care operează cu contradicţii, au de-a face, desigur, şi cu o valoare <i>dublă:</i> valoarea abstractă sau reală, şi valoarea de schimb. Asupra naturii valorii reale a existat o lungă dispută între englezi, care considerau cheltuielile de producţie ca expresia valorii reale, şi francezul Say, care susţinea că această valoare trebuie măsurată după utilitatea unui lucru. Disputa a dăinuit de la începutul secolului şi apoi s-a stins fără a fi soluţionată în vreun fel. Economiştii nu sunt în stare să decidă în vreo chestiune.</p>', '<p>Englezii — MacCulloch şi mai ales Ricardo — afirmă, aşadar, că valoarea abstractă a unui lucru este determinată de cheltuielile de producţie. Bineînţeles, valoarea abstractă, nu valoarea de schimb, <i>exchangeable value</i>, valoarea comercială, care ar fi cu totul altceva. Dar de ce sunt cheltuielile de producţie măsura valorii? Pentru că — auziţi, auziţi! — nimeni nu ar vinde un obiect, în împrejurări obişnuite şi lăsând la o parte concurenţa, cu mai puţin decât l-a costat pe el producerea lui? Dar ce ne interesează aici pe noi „vânzarea“ de vreme ce nu este vorba de valoare <i>comercială?</i> Iată însă că imediat intră din nou în joc comerţul, pe care tocmai trebuia să-l lăsăm la o parte — şi încă ce comerţ! —, un comerţ la care lucrul de căpetenie, concurenţa, nici nu trebuie luată în consideraţie! Mai întâi o valoare abstractă, acum şi un comerţ abstract, un comerţ fără concurenţă, adică un om fără trup, o idee fără creierul care produce idei. Şi nu se gândesc deloc economiştii că, din moment ce concurenţa este lăsată la o parte, nu mai există nici o garanţie ca producătorul să-şi vândă marfa sa tocmai la nivelul cheltuielilor de producţie? Ce încurcătură!</p>', '<p>Mai departe! Să admitem un moment că toate ar fi aşa cum spun economiştii. Să presupunem că cineva ar face cu osteneală imensă şi cheltuieli enorme ceva cu totul nefolositor, la care nu râvneşte nimeni; valorează şi acest obiect cât cheltuielile de producţie? Nicidecum, spun economiştii; căci cine va dori să-l cumpere? Iată, aşadar, dintr-o dată nu numai faimoasa utilitate a lui Say, dar — o dată cu „cumpărarea“ — şi concurenţa. Este o imposibilitate pentru economişti să rămână măcar o clipă la abstracţie. În fiecare moment vine sa-l încurce nu numai ceea ce ei se căzneau să îndepărteze, adică concurenţa, dar şi ceea ce combăteau, adică utilitatea. Valoarea abstractă şi determinarea ei prin cheltuielile de producţie nu sunt decât abstracţii, absurdităţi.</p>', '<p>Dar să le mai dăm un moment dreptate economiştilor: cum ne vor determina ei cheltuielile de producţie fără a ţine seamă de concurenţă? La cercetarea cheltuielilor de producţie vom vedea că şi această categorie se bazează pe concurenţă, şi aici reiese din nou cât de puţin îşi pot duce economiştii până la capăt afirmaţiile lor.</p>', '<p>Dacă trecem la Say, găsim aceeaşi abstracţie. Utilitatea unui lucru este ceva pur subiectiv, ceva ce nu poate fi stabilit în mod absolut, ceva care — cel puţin atâta timp cât te mai încurci în contradicţii — nicidecum nu poate fi stabilit. După această teorie, obiectele strict necesare ar trebui să aibă o valoare mai mare decât obiectele de lux. În condiţiile dominaţiei proprietăţii private, singura cale posibilă pentru a ajunge la stabilirea într-o oarecare măsură obiectivă şi <i>aparent</i> generală a utilităţii mai mari sau mai mici a unui obiect este concurenţa; şi tocmai aceasta trebuia lăsată la o parte. Dacă se admite însă concurenţa, atunci intervin şi cheltuielile de producţie, căci nimeni nu va vinde cu mai puţin decât a investit el în producţie. Aşadar, şi de data aceasta una dintre laturile contradicţiei se transformă, indiferent dacă vrea sau nu, în cealaltă.</p>', '<p>Să încercăm să lămurim această confuzie. Valoarea unui obiect include ambii factori pe care părţile adverse încearcă să le separe cu forţa, dar, cum am văzut, fără succes. Valoarea este raportul dintre cheltuielile de producţie şi utilitate. Prima aplicare a valorii constă în a decide dacă un obiect trebuie în genere să fie produs sau nu, adică dacă utilitatea compensează cheltuielile de producţie. Abia după aceea poate fi vorba de aplicarea valorii la schimb. Considerând cheltuielile de producţie a două obiecte ca fiind egale, utilitatea va constitui momentul decisiv în determinarea valorii lor comparative.</p>', '<p>Aceasta este singura bază justă a schimbului. Dacă se porneşte însă de aici, cine va decide asupra utilităţii unui obiect? Simpla părere a participanţilor? În felul acesta una dintre părţi va fi întotdeauna înşelată. Sau o determinare bazată pe utilitatea inerentă a obiectului, independentă de părţile participante şi de care ele nu sunt convinse? În felul acesta schimbul se poate realiza numai prin <i>constrângere;</i> dar atunci fiecare parte se socoteşte înşelată. Contradicţia aceasta dintre adevărata utilitate inerentă obiectului şi determinarea acestei utilităţi, dintre determinarea utilităţii şi libertatea celor ce fac schimb nu poate fi suprimată fără a se suprima proprietatea privată; iar de îndată ce aceasta a fost suprimată nu mai poate fi vorba de un schimb în forma în care există acum. Aplicarea practică a noţiunii de valoare se va limita atunci din ce în ce mai mult la rezolvarea problemei producţiei; şi aceasta este adevărata ei sferă.</p>', '<p>Dar cum stau lucrurile acum? Am văzut că noţiunea de valoare a fost ruptă în mod forţat, iar părţile ei separate proclamate drept întreg. Cheltuielile de producţie, denaturate de la bun început de către concurenţă, urmează să treacă drept valoare; la fel şi simpla utilitate subiectivă, căci alta nu poate exista acum. Pentru a sprijini aceste definiţii care şchioapătă, trebuie în ambele cazuri să se ia în consideraţie concurenţa; şi partea nostimă este că la englezi, când se vorbeşte de cheltuieli de producţie, concurenţa ţine locul utilităţii, în timp ce invers, la Say, când se vorbeşte de utilitate, concurenţa introduce cheltuielile de producţie. Dar ce fel de utilitate şi ce fel de cheltuieli de producţie introduce ea! Utilitatea ei depinde de hazard, de modă, de capriciile celor bogaţi; cheltuielile ei de producţie cresc şi scad o dată cu raportul accidental dintre cerere şi ofertă.</p>', '<p>La baza deosebirii dintre valoarea reală şi valoarea de schimb stă o realitate, şi anume că valoarea unui obiect diferă de aşa-numitul echivalent dat pentru el în comerţ, ceea ce înseamnă că acest echivalent nu este un echivalent. Acest aşa-numit echivalent este <i>preţul</i> obiectului, şi dacă economiştii ar fi cinstiţi, ei ar folosi acest cuvânt în locul „valorii comerciale“. Dar ei trebuie să păstreze măcar o urmă de aparenţă că între preţ şi valoare există o oarecare legătură, ca nu cumva imoralitatea comerţului să iasă prea limpede la iveală. Faptul că <i>preţul</i> este determinat de interacţiunea cheltuielilor de producţie şi a concurenţei este întru totul just şi constituie o lege de căpetenie a proprietăţii private. Această lege pur empirică a fost primul lucru pe care l-au găsit economiştii; de aici şi-au dedus ei apoi valoarea lor reală, adică preţul, care se stabileşte în momentul în care raportul de concurenţă este în echilibru, în care cererea şi oferta se acoperă — moment în care nu rămân, fireşte, decât cheltuielile de producţie; pe acestea economiştii le numesc valoare reală, când de fapt ele nu sunt decât o determinare a preţului. Dar astfel totul stă în economie cu capul în jos; valoarea, care este lucrul primar, izvorul preţului, devine dependentă de acesta, adică de propriul ei produs. Se ştie că această răsturnare constituie însăşi esenţa abstracţiei, în această privinţă vezi Feuerbach.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Potrivit concepţiilor economiştilor, cheltuielile de producţie ale unei mărfi se compun din trei elemente: renta funciară pentru terenul necesar producerii materiei prime, capitalul cu beneficiul respectiv şi salariul pentru munca necesară producţiei şi prelucrării. Se vădeşte însă imediat că munca şi capitalul sunt unul şi acelaşi lucru, deoarece înşişi economiştii mărturisesc că capitalul ar fi „muncă acumulată“. Ne rămân, aşadar, numai două laturi: cea naturală, obiectivă, pământul, şi cea omenească, subiectivă, munca, care include capitalul, şi în afară de capital încă un al treilea element, la care economiştii nici nu se gândesc, vreau să spun elementul spiritual al invenţiei, al gândirii, alături de cel fizic al simplei munci. Dar ce are a face economistul cu spiritul inventiv? Nu i-au venit oare de-a gata toate invenţiile, fără contribuţia lui? Oare l-a costat <i>vreuna</i> din ele ceva? De ce trebuie, aşadar, să se sinchisească de ele la calcularea cheltuielilor sale de producţie? Pământul, capitalul, munca sunt pentru el condiţiile bogăţiei, şi altceva nu-i mai trebuie. Ştiinţa nu-l interesează. Ce-i pasă lui că prin Berthollet, Davy, Liebig, Watt, Cartwright etc. ea i-a făcut daruri care l-au ridicat nespus de mult atât pe el cât şi producţia lui? Asemenea lucruri el nu le poate calcula: progresele ştiinţei depăşesc cifrele lui. Dar într-o stare de lucruri raţională, care a depăşit separarea intereselor, aşa cum există ea la economişti, elementul spiritual ţine mai ales de elementele producţiei şi îşi va găsi şi în economia politică locul său printre cheltuielile de producţie. Şi simţi, fireşte, o satisfacţie să ştii că cultivarea ştiinţei se răsplăteşte şi în mod material, să ştii că un singur rod al ştiinţei ca maşina cu aburi a lui James Watt a adus lumii, în primii 50 de ani ai existenţei ei, foloase cu mult mai mari decât sumele pe care lumea le-a cheltuit de la început pentru cultivarea ştiinţelor.</p>', '<p>Avem, aşadar, două elemente active ale producţiei, natura şi omul, iar pe acesta din urmă cu însuşirile lui fizice şi spirituale, şi ne putem întoarce acum la economişti şi la cheltuielile lor de producţie.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Tot ce nu poate fi monopolizat nu are valoare — spun economiştii —, o teză pe care o vom examina ulterior mai îndeaproape. Când spunem că nu are nici un <i>preţ</i>, teza este justă pentru starea de lucruri bazată pe proprietatea privată. Dacă pământul ar putea fi obţinut tot atât de uşor ca aerul, nici un om n-ar mai plăti rentă funciară. Deoarece lucrurile nu stau astfel, iar întinderea pământului care urmează să fie luat în stăpânire este limitată, se plăteşte rentă funciară sau se plăteşte un preţ de cumpărare pentru pământul luat în stăpânire, adică monopolizat. Este însă foarte curios ca, după această lămurire asupra formării valorii pământului, să-i auzi pe economişti susţinând că renta funciară ar fi diferenţa dintre venitul terenului care aduce rentă şi venitul celui mai prost teren cultivat. După cum se ştie, aceasta este definiţia rentei funciare, dezvoltată pentru prima oară în întregime de către Ricardo. Din punct de vedere practic, această definiţie este într-adevăr justă, dacă se presupune că o scădere a cererii acţionează <i>instantaneu</i> asupra rentei funciare, scoţând imediat din cultivare o suprafaţă corespunzătoare din cel mai prost pământ cultivat. Dar lucrurile nu se petrec aşa, şi de aceea definiţia este nesatisfăcătoare; de altminteri nici nu include cauzele formării rentei funciare, şi chiar şi numai pentru acest motiv nu e valabilă. Colonelul T. P. Thompson, membru al Ligii împotriva legilor cerealelor, reînvie şi fundamentează, în opoziţie cu această definiţie, pe cea a lui Adam Smith. După el, renta funciară este raportul dintre concurenţa celor ce solicită folosirea pământului şi cantitatea limitată a pământului disponibil. Aici, cel puţin, se revine la geneza rentei funciare: dar această explicaţie exclude fertilitatea diferită a pământului, după cum cea de mai sus omite concurenţa.</p>', '<p>Pentru unul şi acelaşi lucru avem, aşadar, din nou două definiţii unilaterale şi tocmai de aceea jumătăţi de definiţii. Întocmai ca la noţiunea de valoare, va trebui iarăşi să contopim aceste două determinări pentru a găsi determinarea cea justă, aşa cum rezultă din logica lucrurilor şi care tocmai de aceea cuprinde întreaga practică. Renta funciară este raportul dintre fertilitatea pământului, adică latura naturală (care la rândul ei constă din condiţiile <i>naturale</i> şi din cultivarea <i>de către om</i>, adică munca folosită pentru ameliorare) şi latura umană, concurenţa. Această „definiţie“ poate că-i va face pe economişti să dea din cap, dar mare le va fi spaima când vor vedea că ea include tot ceea ce e în legătură cu această problemă.</p>', '<p><i>Proprietarul funciar</i> nu-i poate imputa nimic comerciantului.</p>', '<p>El comite un jaf când monopolizează pământul. El comite un jaf când exploatează în folosul său creşterea populaţiei, care sporeşte concurenţa şi o dată cu ea valoarea terenului său, şi când transformă în sursă de profit personal ceva ce nu a fost realizat prin munca sa personală şi care îi aparţine cu totul întâmplător. El comite un jaf când <i>dă în arendă</i> pământul său, însuşindu-şi în cele din urmă ameliorările făcute de arendaşul său. Acesta este secretul bogăţiei mereu crescânde a marelui proprietar funciar.</p>', '<p>Axiomele care califică drept jaf modul în care proprietarul funciar îşi dobândeşte câştigul, şi anume că fiecare are drept la produsul muncii sale şi că nimeni să nu culeagă de unde n-a semănat, nu sunt afirmaţia noastră. Prima axiomă exclude îndatorirea întreţinerii copiilor, cea de-a două exclude orice generaţie de la dreptul de existenţă, căci orice generaţie preia moştenirea generaţiei anterioare. Aceste axiome sunt mai degrabă consecinţele proprietăţii private. Una din două: sau duci consecinţele proprietăţii private până la capăt, sau renunţi la ea ca premisă.</p>', '<p>Ba chiar şi aproprierea iniţială este justificată cu ajutorul afirmaţiei că dreptul de proprietate în <i>comun</i> a existat încă dinainte. Oriunde ne-am îndrepta aşadar, proprietatea privată ne duce la contradicţii.</p>', '<p>Scoaterea la mezat a pământului, care înseamnă totul pentru noi, fiind prima condiţie a existenţei noastre, a constituit ultimul pas spre propria noastră scoatere la mezat; a constituit şi constituie până în zilele noastre o imoralitate, întrecută numai de imoralitatea autoînstrăinării. Şi nici aproprierea iniţială, adică monopolizarea pământului de către un număr restrâns şi excluderea celorlalţi de la condiţia existenţei lor, nu este cu nimic mai prejos, în ceea ce priveşte imoralitatea ei, de scoaterea la mezat de mai târziu a pământului.</p>', '<p>Dacă din nou facem abstracţie de proprietatea privată, renta funciară se reduce la ceea ce este în realitate, adică la concepţia raţională pe care se întemeiază în esenţă. Valoarea pământului despărţită de pământ ca rentă funciară se întoarce apoi din nou în pământ. Această valoare, care se măsoară după productivitatea unor suprafeţe egale pentru care s-a cheltuit o muncă egală, ar intra, fireşte, în socoteală la stabilirea valorii produselor ca parte din cheltuielile de producţie şi, întocmai ca şi renta funciară, reprezintă raportul dintre productivitate şi concurenţă, dar <i>adevărata</i> concurenţă, aşa cum se va dezvolta ea la timpul ei.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Am văzut că munca şi capitalul sunt iniţial unul şi acelaşi lucru; vedem apoi, din însăşi expunerile economiştilor, că în procesul producţiei capitalul, care este rezultatul muncii, devine din nou substrat, material al muncii; că, aşadar, separarea momentană a capitalului de muncă este imediat din nou suprimată prin unitatea lor; şi totuşi economiştii separă munca de capital şi le ţin separate, fără a recunoaşte unitatea lor altfel decât prin definiţia capitalului: „muncă acumulată“. Sciziunea dintre capital şi muncă, ca urmare a proprietăţii private, nu este altceva decât sciziunea muncii în sine care corespunde acestei stări de sciziune şi rezultă din ea. Şi, după ce a fost realizată această separaţie, capitalul se împarte încă o dată în capital iniţial şi în beneficiu, adică incrementul pe care capitalul îl primeşte în procesul producţiei, deşi practica însăşi adaugă imediat acest profit din nou la capital şi îl pune în mişcare împreună cu acesta. Însuşi beneficiul se scindează din nou în dobândă şi beneficiu propriu-zis. În dobândă, iraţionalitatea acestor sciziuni este dusă la culme. Imoralitatea practicii de a împrumuta cu dobândă, de a obţine ceva fără muncă pentru simplul fapt că dai cu împrumut, deşi cuprinsă în proprietatea privată, este totuşi prea evidentă pentru a nu fi demult recunoscută de conştiinţa neprihănită a poporului, care în asemenea lucruri are de cele mai multe ori dreptate. Toate aceste subtile scindări şi diviziuni provin din separarea iniţială a capitalului de muncă şi din desăvârşirea acestei separări prin scindarea omenirii în capitalişti şi muncitori, o scindare care pe zi ce trece devine tot mai adâncă şi care, după cum vom vedea, <i>trebuie</i> să se adâncească mereu. Această separare este însă, în ultimă instanţă, tot atât de imposibilă ca şi separarea pământului de capital şi de muncă pe care am analizat-o. Este cu totul imposibil să stabileşti care este contribuţia pământului, a capitalului şi a muncii la obţinerea unui anumit produs. Aceste trei mărimi sunt incomensurabile. Pământul produce materia primă, nu însă fără capital şi muncă; capitalul presupune pământ şi muncă, iar munca presupune <i>cel puţin</i> pământul şi de cele mai multe ori şi capital. Funcţiile acestor trei factori sunt cu totul diferite şi nu pot fi măsurate cu un al patrulea etalon comun. Deci, deşi în împrejurările de faţă se ajunge la repartizarea venitului între cele trei elemente, nu dispunem însă de nici un etalon inerent lor, ci un etalon cu totul străin şi întâmplător este cel care decide: concurenţa sau dreptul rafinat al celui mai tare. Renta funciară implică concurenţa, beneficiul la capital este determinat numai de către concurenţă şi imediat vom vedea şi cum stau lucrurile cu salariul.</p>', '<p>Dacă înlăturăm proprietatea privată, dispar şi toate aceste scindări nefireşti. Deosebirea dintre dobândă şi beneficiu dispare şi ea; fără muncă, fără mişcare, capitalul nu reprezintă nimic. Importanţa beneficiului se reduce la greutatea pe care capitalul o aruncă în balanţă la determinarea cheltuielilor de producţie şi în felul acesta beneficiul rămâne inerent capitalului, după cum însuşi acesta revine la unitatea iniţială dintre el şi muncă.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><i>Munca</i>, lucrul principal în producţie, „izvorul bogăţiei“, activitatea omenească liberă, nu se bucură de un tratament mai bun din partea economiştilor. După ce mai întâi a fost separat capitalul de muncă, munca este acum din nou divizată; produsul muncii se contrapune muncii sub formă de salariu, este separat de ea, fiind de asemenea determinat, ca de obicei, de către concurenţă, deoarece, cum am văzut, nu există nici un etalon fix pentru a stabili contribuţia muncii la producţie. Dacă desfiinţăm proprietatea privată, dispare şi această separaţie nefirească; munca este propria ei recompensă, şi adevăratul sens al înstrăinării anterioare a salariului iese la iveală: importanţa muncii pentru determinarea cheltuielilor de producţie ale unui lucru.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Am văzut că, atâta timp cât există proprietatea privată, totul se reduce în cele din urmă la concurenţă. Ea este categoria de căpetenie a economistului, fiica lui cea mai dragă, pe care o răsfaţă şi o dezmiardă, şi fiţi atenţi să vedeţi ce cap de meduză va ieşi de aici.</p>', '<p>Prima consecinţă a proprietăţii private a fost scindarea producţiei în două părţi opuse: cea naturală şi cea omenească; pământul, care fără fertilizarea lui de către om este mort şi sterp, şi activitatea omenească, a cărei primă condiţie este tocmai pământul. Am văzut apoi că, la rândul ei, activitatea omenească s-a scindat în muncă şi capital, şi că aceste părţi s-au înfruntat cu ostilitate. Până acum am avut deci lupta celor trei elemente între ele în locul unui sprijin reciproc; la aceasta se mai adaugă faptul că proprietatea privată implică fărâmiţarea fiecăruia dintre aceste elemente. Un teren este opus altui teren, un capital altui capital, o forţă de muncă altei forţe de muncă. Cu alte cuvinte, deoarece proprietatea privată izolează pe fiecare ins în propriul lui individualism primitiv şi deoarece fiecare are totuşi aceleaşi interese ca şi vecinul lui, un proprietar funciar îl duşmăneşte pe celălalt, un capitalist pe celălalt, un muncitor pe celălalt. În această învrăjbire a unor interese identice tocmai din cauză că sunt identice, s-a desăvârşit imoralitatea rânduielilor de până acum ale omenirii; şi această desăvârşire este concurenţa.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Opusul <i>concurenţei</i> este <i>monopolul</i>. Monopolul a fost strigătul de luptă al mercantiliştilor, concurenţa strigătul de luptă al economiştilor liberali. Este uşor să-ţi dai seama că şi această opoziţie este iarăşi cu totul găunoasă. Fiecare concurent, fie el muncitor, capitalist sau proprietar funciar, trebuie să dorească să aibă monopolul. Fiecare grupare mai mică de concurenţi trebuie să dorească ca ea să aibă monopolul împotriva tuturor celorlalţi. Concurenţa are la bază interesul, iar interesul, la rândul său, generează monopolul; pe scurt, concurenţa devine monopol. Pe de altă parte, monopolul nu poate zăgăzui valul concurenţei, ba chiar generează însăşi concurenţa, după cum, de pildă, o prohibiţie de import sau taxe vamale ridicate generează de-a dreptul concurenţa contrabandelor. — Contradicţia concurenţei este identică cu aceea a proprietăţii private. Interesul fiecăruia este să posede totul, pe când interesul colectivităţii este ca unul să nu aibă mai mult decât celălalt. Astfel interesul general şi cel individual sunt diametral opuse. Contradicţia concurenţei este: fiecare trebuie să dorească să aibă monopolul, în timp ce colectivitatea ca atare trebuie să piardă prin monopol şi, în consecinţă, trebuia să-l îndepărteze. Ba concurenţa presupune chiar monopolul, şi anume monopolul proprietăţii — şi aici iese din nou la iveală ipocrizia economiştilor liberali —, iar cât timp există monopolul proprietăţii este îndreptăţită şi proprietatea monopolului, căci şi monopolul existent este tot proprietate. Să ataci micile monopoluri şi să laşi să dăinuie monopolul de bază, — ce lucru jalnic, făcut pe jumătate. Şi dacă adăugăm la acestea şi teza amintită mai înainte a economiştilor după care nimic din ceea ce nu poate fi monopolizat nu are valoare, aşadar că nimic din ceea ce nu îngăduie această monopolizare nu poate intra în această luptă de concurenţă, atunci afirmaţia noastră conform căreia concurenţa presupune monopolul este pe deplin justificată.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Legea concurenţei constă în aceea că cererea şi oferta tind întotdeauna să coincidă şi tocmai de aceea nu coincid niciodată. Cele două laturi sunt din nou despărţite şi transformate într-o opoziţie brutală. Oferta vine întotdeauna imediat după cerere, dar nu ajunge niciodată să o acopere exact; ea este fie prea mare, fie prea mică, necorespunzând niciodată cererii, pentru că în această stare inconştientă în care se află omenirea nimeni nu ştie cât este de mare una sau alta. Dacă cererea este mai mare decât oferta, preţul creşte şi prin aceasta oferta este oarecum stimulată; îndată ce apare oferta pe piaţă, preţurile scad, iar dacă creşte mai mult decât cererea, scăderea preţului devine atât de simţitoare, încât cererea este din nou sporită. Şi lucrurile continuă astfel neîncetat, fără să existe vreodată o stare de lucruri sănătoasă, ci o continuă alternare între înviorare şi lâncezeală care exclude orice progres, o veşnică oscilare fără a se ajunge vreodată la ţel. Această lege, cu veşnica ei egalizare în care ce s-a pierdut într-o parte este recuperat în altă parte, economiştii o găsesc minunat de frumoasă. Ea constituie fala lor cea mai mare, şi ei nu se satură privind-o şi considerând-o sub toate raporturile posibile şi imposibile. Şi, totuşi, este evident că această lege este pur şi simplu o lege naturală, şi nu o lege a minţii. O lege care generează revoluţia. Economiştii vin cu frumoasa lor teorie despre cerere şi ofertă, vă dovedesc că „niciodată nu se poate produce prea mult“, şi practica răspunde cu crizele comerciale, care revin acum tot atât de regulat ca şi cometele, astfel încât avem, în medie, la fiecare 5 până la 7 ani câte una. De optzeci de ani încoace, crizele comerciale s-au produs cu aceeaşi regularitate cu care se iveau odinioară marile epidemii, şi au adus cu sine mai multe nenorociri şi mai multă imoralitate decât epidemiile (comp. Wade, „Hist. of the Middle and Working Classes“, Londra, 1835, pag. 211). Desigur că aceste revoluţii comerciale confirmă legea, o confirmă din plin, dar în alt fel decât ar vrea economiştii să ne facă pe noi să credem. Ce poţi crede despre o lege care îşi poate croi drum numai prin revoluţii periodice? Că nu este decât o lege naturală bazată pe faptul că participanţii acţionează în mod inconştient. Dacă producătorii ca atare ar şti cât de mari sunt nevoile consumatorilor, ei ar organiza producţia şi ar repartiza-o între ei; în acest fel oscilaţiile concurenţei şi tendinţa ei spre criză ar fi imposibile. Produceţi în mod conştient, ca oameni, şi nu ca atomi împrăştiaţi, lipsiţi de conştiinţa comunităţii de specie, şi veţi scăpa de toate aceste contradicţii artificiale şi inconsistente. Dar atâta timp cât continuaţi să produceţi în mod inconştient, absurd şi la voia întâmplării ca în prezent, atâta timp vor dăinui şi crizele comerciale; şi fiecare criză care urmează va fi mai universală, aşadar mai gravă decât precedenta, va sărăci un număr şi mai mare de mici capitalişti şi va spori în mod progresiv clasa care trăieşte numai din muncă, va mări văzând cu ochii masa braţelor de muncă fără ocupaţie — principala problemă a economiştilor noştri —, ducând în cele din urmă la o revoluţie socială cum nici nu visează înţelepciunea scolastică a economiştilor.</p>', '<p>Veşnica oscilaţie a preţurilor, produsă de concurenţă, răpeşte cu totul comerţului şi ultima urmă de moralitate. De <i>valoare</i> nici nu se mai pomeneşte; acelaşi sistem care pare să acorde atâta importanţă valorii încât sub forma banilor conferă abstracţiei valorii onoarea unei existenţe aparte, acelaşi sistem distruge prin concurenţă orice valoare inerentă şi modifică în fiecare zi şi în fiecare oră raportul de valoare reciproc al tuturor lucrurilor. Unde rămâne, în această vâltoare, posibilitatea unui schimb întemeiat pe o bază morală? În această neîncetată fluctuaţie, fiecare <i>trebuie</i> să caute să nimerească momentul cel mai favorabil pentru cumpărare şi vânzare, fiecare trebuie să devină speculant, adică să culeagă de unde n-a semănat, să se îmbogăţească din paguba celorlalţi şi să speculeze nenorocul celorlalţi sau să profite de întâmplare pentru a se îmbogăţi. Speculantul contează întotdeauna pe calamităţi, în special pe recolte proaste; el trage folos din orice, ca, de pildă, din incendiul care s-a produs odinioară la New York; dar punctul culminant al imoralităţii îl constituie speculaţiile de bursă cu efecte publice, prin care istoria, şi în cadrul ei omenirea, este degradată la rolul de instrument, pentru a satisface lăcomia speculantului calculat sau a celui care se bizuie pe hazard. Nici negustorul cinstit, „de încredere“, n-ar trebui să se indigneze în mod fariseic împotriva jocului de bursă cu: mulţumescu-ţi ţie, doamne etc. El nu este mai bun ca speculanţii de efecte publice, el speculează tot atâta ca şi ei; şi trebuie s-o facă pentru că concurenţa îl constrânge la aceasta, şi comerţul său implică aceeaşi imoralitate ca şi al lor. Adevărul concurenţei rezidă în raportul dintre forţa de consum şi forţa productivă. Într-o stare de lucruri demnă de omenire nu va exista altă concurenţă în afară de aceasta. Comunitatea va trebui să calculeze cât poate produce cu mijloacele care îi stau la dispoziţie şi, potrivit raportului dintre forţa productivă şi masa de consumatori, să hotărască în ce măsură să ridice sau să scadă producţia, în ce măsură să îngăduie luxul sau să-l limiteze. Pentru a aprecia însă în mod just acest raport şi creşterea forţei productive la care te poţi aştepta de la rânduieli raţionale în societate, cititorii mei pot compara scrierile socialiştilor englezi şi în parte şi ale lui Fourier.</p>', '<p>Concurenţa subiectivă, rivalitatea dintre un capital şi alt capital, dintre o muncă şi altă muncă etc., se va reduce în aceste împrejurări la emulaţia care rezidă în natura omenească, emulaţie până acum expusă într-o formă acceptabilă numai de către Fourier şi care, după suprimarea intereselor antagoniste, se va limita numai la sfera ei specifică şi raţională.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Lupta dintre capital şi capital, dintre muncă şi muncă, dintre pământ şi pământ duce producţia la o stare febrilă în care ea răstoarnă orice relaţie firească şi raţională. Nici un capital nu poate rezista concurenţei altui capital dacă nu este ridicat pe cea mai înaltă treaptă de activitate, nici o parcelă de pământ nu poate fi cultivată cu folos dacă nu sporeşte neîncetat productivitatea ei. Nici un muncitor nu poate ţine piept concurenţilor săi dacă nu închină muncii toate forţele sale. Şi, în general, nici unul dintre cei ce intră în lupta de concurenţă nu poate rezista fără cea mai mare încordare a forţelor lui, fără renuntarea la toate scopurile într-adevăr omeneşti. Această supraîncordare a unei părţi are ca urmare inevitabilă slăbirea celeilalte părţi. Chiar când oscilaţia concurenţei este neînsemnată, când cererea şi oferta, consumaţia şi producţia sunt aproape egale, trebuie să intervină în desfăşurarea producţiei o treaptă pe care există un surplus atât de mare de forţe de producţie, încât marea masă a naţiunii nu are din ce trăi, încât oamenii mor de foame de prea mult belşug. În această situaţie absurdă, în această întruchipare a aberaţiei se găseşte Anglia încă de mult timp. Dacă producţia oscilează mai puternic, cum se şi întâmplă în mod inevitabil în urma unei asemenea stări de lucruri, apare alternanţa de la prosperitate la criză, de la supraproducţie la stagnare. Economiştii nu şi-au putut explica niciodată această situaţie absurdă; pentru a o explica, ei au inventat teoria populaţiei, care este tot atât de iraţională, ba chiar mai iraţională decât această contradicţie a existenţei concomitente a bogăţiei şi mizeriei. Economiştii nu-şi puteau <i>permite</i> să vadă realitatea; ei nu-şi puteau permite să-şi dea seama că această contradicţie este o simplă urmare a concurenţei, căci altminteri întregul lor sistem ar fi fost dat peste cap.</p>', '<p>Nouă ne este uşor să lămurim problema. Forţa productivă care stă la dispoziţia omenirii este nelimitată. Productivitatea pământului poate creşte la nesfârşit prin folosirea capitalului, a muncii şi a ştiinţei. După calculele celor mai pricepuţi economişti şi statisticieni (comp. <i>Alison, „Principle of population“</i>, vol. 1, cap. 1 <i>şi</i> 2), în timp de zece ani „suprapopulata“ Mare Britanie poate ajunge în situaţia de a produce îndeajuns grâu pentru o populaţie de 6 ori mai mare decât cea actuală. Capitalul creşte pe zi ce trece; forţa de muncă creşte o dată cu populaţia, iar ştiinţa pune tot mai mult, pe zi ce trece, forţele naturii în slujba oamenilor. Această incomensurabilă capacitate productivă, mânuită în mod conştient şi în interesul tuturor, ar reduce în curând la minimum munca ce revine omenirii; lăsată pe seama concurenţei, ea face acelaşi lucru, însă în cadrul contradicţiei. O parte din pământuri sunt cultivate cât mai bine, în timp ce o altă parte — în Marea Britanie şi în Irlanda 30.000.000 de acri de pământ bun — zace înţelenită. O parte din capital circulă cu o iuţeală extraordinară, iar alta zace în ladă. O parte dintre muncitori lucrează 14, 16 ore pe zi, în timp ce alta stă degeaba inactivă şi flămânzeşte. Contrastul reiese şi din următoarea simultaneitate: astăzi negoţul merge bine, cererea este foarte mare, toţi lucrează, capitalul circulă cu o iuţeală uimitoare, agricultura e prosperă, muncitorii lucrează până nu mai pot; mâine survine o stagnare, agricultura nu mai rentează, suprafeţe întregi de pământ rămân necultivate, circulaţia capitalului se opreşte, muncitorii şomează şi întreaga ţară pătimeşte de pe urma excedentului de avuţie şi de populaţie.</p>', '<p>Economiştii însă nu-şi pot permite să recunoască această prezentare a lucrurilor drept cea justă; căci altfel, după cum spus, ar trebui să renunţe la întregul lor sistem al concurenţei; ar trebui să vadă caracterul găunos al opoziţiei pe care o creează între producţie şi consumaţie, între populaţie excedentară şi avuţie excedentară. Dar, deoarece faptele nu puteau fi tăgăduite, pentru a face să coincidă faptele cu teoria a fost inventată teoria populaţiei.</p>', '<p>Malthus, întemeietorul acestei doctrine, afirmă că populaţia apasă mereu asupra mijloacelor de subzistenţă, că îndată ce producţia creşte populaţia se înmulţeşte în aceeaşi măsură şi că tendinţa inerentă populaţiei de a se înmulţi, depăşind mijloacele de subzistenţă disponibile, constituie cauza întregii mizerii, a tuturor viciilor. Căci, dacă există prea mulţi oameni, ei trebuie înlăturaţi într-un fel sau altul, să moară fie de moarte violentă, fie de foame. Dar, o dată înfăptuit acest lucru, golul apărut este iarăşi imediat umplut de către alţi factori care fac să se înmulţească populaţia şi astfel reîncepe mizeria din trecut. Da, aşa stau lucrurile, indiferent de împrejurări, nu numai în starea de civilizaţie, ci şi în starea naturală; sălbaticii din Noua Olandă [vechea denumire a Australiei] care revin <i>unul</i> de milă pătrată, suferă tot atât de mult de pe urma suprapopulaţiei ca şi Anglia. Pe scurt, dacă vrem să fim consecvenţi, trebuie să recunoaştem <i>că pământul era suprapopulat încă pe vremea când exista numai un singur om</i>. Concluzia acestei prezentări este că, deoarece există un excedent tocmai de săraci, nu trebuie întreprins nimic altceva pentru ei decât să-i faci să suporte pe cât posibil mai uşor foamea, să-i convingi că nimic nu se poate schimba şi că pentru întreaga lor clasă nu există altă scăpare decât să se perpetueze pe cât posibil mai puţin sau, dacă acest lucru nu-i cu putinţă, în orice caz este preferabil să se înfiinţeze o instituţie de stat pentru exterminarea fără dureri a copiilor celor săraci, aşa cum propusese „Marcus“; <a href="javascript:void(0);" id="n91">[91]</a> potrivit teoriei căruia fiecare familie de muncitori îşi putea permite doi copii şi jumătate, iar ceea ce depăşea acest număr trebuia să fie exterminat fără dureri. Să dai de pomană ar fi o crimă, căci sprijini creşterea excedentului de populaţie; ar reprezenta însă un mare avantaj dacă sărăcia ar fi decretată o crimă, iar azilurile pentru săraci drept case de corecţie, după cum s-a şi întâmplat în Anglia prin noua lege „liberală“ cu privire la săraci. <a href="javascript:void(0);" id="n92">[92]</a> Este drept că această teorie corespunde foarte puţin cu învăţătura bibliei despre perfecţiunea lui dumnezeu şi a creaţiei lui, dar „nu este bine să combaţi faptele cu biblia“!</p>', '<p>Este oare nevoie să expun mai amănunţit această doctrină infamă, josnică, această blasfemie monstruoasă împotriva naturii şi omenirii, să urmăresc şi mai departe consecinţele ei? Aici vedem, în sfârşit, imoralitatea economiştilor ajunsă la punctul ei culminant. Ce înseamnă oare toate războaiele şi ororile sistemului monopolist faţă de această teorie? Şi tocmai ea constituie cheia de boltă a sistemului liberal al liber-schimbismului, a cărei prăbuşire antrenează prăbuşirea întregului edificiu. Dar dacă concurenţa este dovedită aici drept cauză a mizeriei, a sărăciei, a crimei, cine va mai îndrăzni să ridice cuvântul în apărarea ei?</p>', '<p>În sus-citata sa operă, Alison a zdruncinat teoria lui Malthus, referindu-se la forţa productivă a pământului şi opunând principiului malthusian faptul că fiecare om adult poate produce mai mult decât are el însuşi nevoie, fapt fără de care omenirea nu s-ar putea înmulţi, ba nici măcar nu ar putea exista; altfel din ce ar trăi generaţia care creşte? Dar Alison nu cercetează fondul problemei şi de aceea ajunge în cele din urmă la acelaşi rezultat ca Malthus. Deşi dovedeşte că principiul lui Malthus nu este just, nu poate totuşi tăgădui faptele care l-au condus pe acesta spre principiul lui.</p>', '<p>Dacă Malthus nu ar fi considerat problema atât de unilateral, ar fi trebuit să vadă că excedentul de populaţie sau de forţă de muncă este întotdeauna legat de avuţie excedentară, capital excedentar şi proprietate funciară excedentară. Populaţia este numai acolo prea mare unde în genere forţa productivă este prea mare. Situaţia fiecărei ţări suprapopulate, şi în special a Angliei începând din epoca în care a scris Malthus, demonstrează acest lucru în modul cel mai lămurit. Acestea erau faptele pe care Malthus trebuia să le analizeze în totalitatea lor şi a căror analizare trebuia să-l ducă la rezultatul cel just; în loc de aceasta, el s-a agăţat de un singur fapt, neglijându-le pe toate celelalte, şi a ajuns astfel la rezultatul său absurd. A doua greşeală pe care a făcut-o a fost confuzia dintre mijloacele de subzistenţă şi posibilităţile de plasare a muncitorilor. Însă faptul că populaţia apasă întotdeauna asupra posibilităţilor de plasare, că pot fi ocupaţi tot atât de mulţi oameni câţi se nasc, pe scurt că producerea forţei de muncă a fost reglată până acum de legea concurenţei şi de aceea a fost supusă crizelor periodice şi oscilaţiilor este un fapt a cărui constatare constituie meritul lui Malthus. Dar posibilităţile de plasare nu sunt tot una cu mijloacele de subzistenţă. Posibilităţile de plasare se înmulţesc numai ca un rezultat final al sporirii forţei maşinilor şi a capitalului; mijloacele de subzistenţă se înmulţesc îndată ce în genere se înmulţeşte cât de cât forţa productivă. Şi aici iese la iveală o nouă contradicţie a economiei politice. În concepţia economiştilor cererea nu este cererea reală, iar consumaţia este o consumaţie artificială. Pentru economişti numai cel ce poate oferi un echivalent pentru ceea ce primeşte este un solicitant real, un consumator real. Dacă este însă o realitate că fiecare adult produce mai mult decât poate consuma el însuşi, că copiii sunt aidoma pomilor care restituie cu prisosinţă cheltuiala făcută cu ei — şi doar acestea sunt realităţi — este de presupus că fiecare muncitor ar trebui să producă mult mai mult decât are el nevoie şi comunitatea ar trebui de aceea să-l aprovizioneze de bunăvoie cu tot ceea ce are nevoie, este de presupus că o familie mare ar trebui să însemne pentru comunitate un dar mult dorit. Dar economiştii, în vulgaritatea concepţiei lor, nu cunosc alt echivalent decât cel care le este plătit în bani peşin palpabili. Ei sunt atât de prinşi în contradicţiile lor, încât cele mai izbitoare fapte îi lasă tot atât de indiferenţi ca şi cele mai ştiinţifice principii.</p>', '<p>Desfiinţăm contradicţia suprimând-o pur şi simplu. O dată cu contopirea intereselor actualmente opuse dispare opoziţia dintre suprapopulaţie într-o parte şi supraavuţie într-altă parte, dispare minunăţia mai minunată decât toate minunile tuturor religiilor la un loc după care o naţiune trebuie să moară de foame de atâta bogăţie şi belşug, dispare afirmaţia nebunească potrivit căreia pământul nu ar avea destulă putere să hrănească pe toţi oamenii. Această afirmaţie constituie punctul culminant al economiei politice creştine, iar faptul că economia noastră politică este în esenţă creştină aş fi putut să-l dovedesc cu fiecare teză, cu fiecare categorie, şi am s-o şi fac la timpul său; teoria lui Malthus este numai expresia economică a dogmei religioase despre contradicţia dintre spirit şi natură şi despre degenerarea amândurora care rezultă din aceasta. Sper că am dovedit şi pe tărâm economic inexistenţa acestei contradicţii, care a fost încă demult rezolvată în ceea ce priveşte religia şi o dată cu religia; de altfel nu voi accepta ca fiind competentă nici o pledoarie în favoarea teoriei lui Malthus care nu-mi explică în prealabil, cu ajutorul propriilor ei principii şi în conformitate cu raţiunea şi cu realitatea, cum se poate ca un popor să moară de foame de prea mult belşug.</p>', '<p>Teoria lui Malthus a însemnat de altfel un moment de tranziţie absolut indispensabil care ne-a dus extrem de departe. Datorită ei şi în genere datorită economiei politice, atenţia noastră a fost îndreptată asupra forţei productive a pământului şi asupra forţei productive a omenirii şi, după ce am învins acest sistem economic al desperării, am fost pentru totdeauna feriţi de teama suprapopulaţiei. Ea ne furnizează cele mai puternice argumente economice pentru o transformare socială; căci, chiar dacă Malthus ar fi avut în întregime dreptate, ar fi trebuit să se procedeze pe loc la această transformare, deoarece numai ea, numai educaţia care datorită ei poate fi dată maselor, face posibilă acea limitare morală a instinctului de procreare pe care însuşi Malthus o înfăţişează drept cel mai eficace şi cel mai lesne remediu împotriva suprapopulaţiei. Datorită ei am făcut cunoştinţă cu cea mai adâncă înjosire a omenirii, cu dependenţa acesteia de concurenţă; ea ne-a arătat că, în ultimă instanţă, proprietatea privată a făcut din om o marfă, a cărei producere şi distrugere depinde de asemenea numai de cerere şi că, în felul acesta, sistemul concurenţei a măcelărit şi măcelăreşte zilnic milioane de oameni; toate acestea noi le-am văzut şi toate acestea ne îndeamnă la desfiinţarea acestei înjosiri a omenirii prin desfiinţarea proprietăţii private, a concurenţei şi a intereselor opuse.</p>', '<p>Dar să revenim încă o dată la raportul dintre forţa productivă şi populaţie, pentru a îndepărta orice temei al fricii generale de suprapopulaţie. Malthus face un calcul pe care îşi bazează întregul sistem. Populaţia s-ar înmulţi în progresie geometrică: 1+2+4+8+16+32 etc., forţa productivă a pământului în progresie aritmetică: 1+2+3+4+5+6. Diferenţa este evidentă, este înfricoşătoare; dar este ea justă? Unde s-a dovedit că productivitatea pământului creşte în progresie aritmetică? Întinderea pământului e limitată — să admitem. Forţa de muncă care urmează a fi folosită pe această suprafaţă creşte o dată cu populaţia; chiar dacă presupunem că prin cheltuirea mai mare de muncă produsul sporit obţinut nu creşte întotdeauna în aceeaşi proporţie cu munca, mai rămâne un al treilea element, care desigur că nu are niciodată prea mare însemnătate pentru economişti, — ştiinţa, al cărei progres este nelimitat şi cel puţin tot atât de rapid ca şi creşterea populaţiei. Cât de mare este progresul pe care-l datorează agricultura acestui secol numai chimiei, ba chiar numai celor doi bărbaţi — Sir Humphrey Davy şi Justus Liebig? Ştiinţa creşte cel puţin la fel ca populaţia; populaţia creşte proporţional cu numărul ultimei generaţii; ştiinţa progresează proporţional cu masa cunoştinţelor care i-au fost lăsate de generaţia anterioară, aşadar poate înainta şi ea în progresie geometrică în împrejurările cele mai obişnuite, şi ce este imposibil pentru ştiinţă? Este însă ridicol să vorbeşti de suprapopulaţie atâta timp cât „valea fluviului Mississippi are suficient pământ înţelenit pentru ca să poată fi mutată acolo întreaga populaţie a Europei“, atâta timp cât abia o treime a pământului poate fi considerată drept cultivată, iar producţia acestei treimi însăşi poate creşte de şase ori şi chiar mai mult prin întrebuinţarea unor mijloace de ameliorare deja cunoscute.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Concurenţa opune, aşadar, capitalul capitalului, munca muncii, proprietatea funciară proprietăţii funciare şi tot astfel opune fiecare din aceste elemente celorlalte două. În luptă învinge cel mai tare, iar pentru a putea prezice rezultatul acestei lupte va trebui să cercetăm puterea combatanţilor. La început, atât proprietatea funciară cât şi capitalul sunt mai tari decât munca, căci muncitorul trebuie să muncească pentru a trăi, în timp ce proprietarul funciar poate trăi din renta sa, iar capitalistul din dobânzile sale, la nevoie din capitalul său sau din proprietatea funciară capitalizată. Urmarea este că muncii îi revine numai strictul necesar, nimic altceva decât mijloacele de subzistenţă, în timp ce marea majoritate a produselor se împarte între capital şi proprietatea funciară. Muncitorul mai puternic alungă apoi de pe piaţă pe muncitorul mai slab, capitalul mai mare alungă capitalul mai mic, proprietatea funciară mai mare pe cea mică. Practica confirmă această concluzie. Sunt cunoscute avantajele pe care le au fabricantul şi comerciantul mai mare asupra celui mic, marele proprietar funciar asupra posesorului unei suprafeţe de un singur pogon de pământ. Urmarea este că, chiar în împrejurări obişnuite, marele capital şi marea proprietate funciară înghit micul capital şi mica proprietate funciară potrivit dreptului celui mai tare, ceea ce înseamnă centralizarea proprietăţii. În timpul crizelor comerciale şi agricole, centralizarea are loc mult mai rapid. Marea proprietate, în genere, creşte mult mai repede decât cea mică, deoarece se scade o parte mult mai neînsemnată din venit pentru acoperirea cheltuielilor proprietăţii. Această centralizare a proprietăţii este o lege a proprietăţii private tot atât de imanentă ca şi toate celelalte; clasele de mijloc trebuie să dispară din ce în ce mai mult până când lumea va fi împărţită în milionari şi pauperi, în mari proprietari funciari şi zileri săraci. Nici o lege, nici o împărţire a proprietăţii funciare, nici o fărâmiţare eventuală a capitalului nu ajută la nimic; la acest rezultat trebuie să se ajungă şi se va ajunge dacă nu i-o ia înainte transformarea totală a relaţiilor sociale, contopirea intereselor opuse, desfiinţarea proprietăţii private.</p>', '<p>Concurenţa liberă, principala lozincă a economiştilor din zilele noastre, este o imposibilitate. Monopolul avea cel puţin intenţia, chiar dacă nu şi-o putea aduce la îndeplinire, să-l apere pe consumator de înşelăciune. Desfiinţarea monopolului însă deschide larg porţile înşelăciunii. Dv. spuneţi: concurenţa poartă în sine remediul împotriva înşelăciunii, căci nimeni nu va cumpăra lucruri proaste; ceea ce înseamnă că fiecare trebuie să fie un cunoscător al fiecărui articol, şi acest lucru este imposibil; de aici rezultă necesitatea monopolului care există încă de pe acum asupra multor articole. Farmaciile etc. <i>trebuie</i> să aibă un monopol. Şi cel mai important articol, banii, au tocmai cel mai mult nevoie de monopol. De fiecare dată când mijloacele de circulaţie au încetat să mai fie monopol de stat s-a produs o criză comercială, iar economiştii englezi, printre alţii şi dr. Wade, recunosc chiar în această privinţă necesitatea monopolului. Dar nici monopolul nu te apără împotriva banilor falşi. Din orice parte ai privi problema, ambele ei aspecte sunt la fel de dificile, căci monopolul dă naştere concurenţei libere şi aceasta la rândul ei monopolului; de aceea trebuie să dispară amândouă şi să fie înlăturate aceste greutăţi prin desfiinţarea principiului care le generează.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Concurenţa a pătruns toate relaţiile vieţii noastre şi a desăvârşit actuala stare de lucruri în care oamenii se subjugă reciproc unii pe alţii. Concurenţa este marele motor care îmboldeşte mereu la activitate vechea noastră ordine sau, mai bine zis, dezordine socială ce se şubrezeşte, dar care la fiecare nouă încordare consumă şi o parte din forţele ce se şubrezesc. Concurenţa domină atât dezvoltarea numerică a omenirii cât şi pe cea morală. Cine s-a familiarizat într-o oarecare măsură cu statistica crimelor trebuie să fi fost izbit de ciudata regularitate cu care progresează în fiecare an crimele, cu care anumite cauze dau naştere la anumite crime. Extinderea sistemului de fabrică are peste tot ca urmare înmulţirea crimelor. Numărul arestărilor, al delictelor penale, ba chiar numărul asasinatelor, al spargerilor, al furtişagurilor etc. dintr-un oraş mare sau dintr-un district poate fi stabilit dinainte în fiecare an, cu o exactitate confirmată de fiecare dată, aşa cum destul de des s-a întâmplat în Anglia. Această regularitate dovedeşte că şi crimele sunt produse de concurenţă, că societatea dă naştere unei <i>cereri</i> de crime, căreia îi corespunde o <i>ofertă</i> potrivită, că golul care a fost făcut prin arestarea, deportarea sau executarea unui anumit număr de oameni este umplut imediat de alţii, întocmai cum fiecare gol în populaţie este de îndată umplut de noii veniţi, cu alte cuvinte crimele apasă asupra mijloacelor de pedepsire tot aşa cum apasă popoarele asupra posibilităţilor de plasare. În asemenea împrejurări, abstracţie făcând de toate celelalte, las pe seama cititorilor mei să aprecieze cât de drept este să pedepseşti pe criminal. Eu îmi propun numai să dovedesc aici extinderea concurenţei şi asupra domeniului moral şi să arăt la ce degradare adâncă l-a dus proprietatea privată pe om.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>În lupta capitalului şi a pământului împotriva muncii, primele două elemente mai au încă un avantaj deosebit faţă de muncă — ajutorul ştiinţei —, căci în împrejurările actuale este şi ea îndreptată împotriva muncii. De pildă, aproape toate invenţiile în domeniul mecanicii, mai ales maşinile de filat bumbac ale lui Hargreaves, Crompton şi Arkwright, au fost ocazionate de lipsa forţei de muncă. Cererea sporită de muncă a dat întotdeauna naştere unor invenţii care au mărit considerabil forţa de muncă, aşadar au scăzut cererea de muncă omenească. Istoria Angliei de la 1770 şi până acum este o continuă dovadă în această privinţă. Ultima mare invenţie în filatura de bumbac, maşina automată de filat, a fost ocazionată numai de cererea de muncă şi de creşterea salariului; ea a dublat munca mecanică şi a redus prin aceasta munca manuală la jumătate, a lăsat jumătate din muncitori fără ocupaţie şi a scăzut astfel salariul celorlalţi la jumătate; ea a nimicit o conspiraţie a muncitorilor împotriva fabricanţilor şi a distrus şi ultima rămăşiţă de putere cu care munca mai rezistase în lupta inegală împotriva capitalului (comp. <i>Dr. Ure, „Philosophy of Manufactures“</i>, vol. 2). Ce-i drept, economiştii spun că dacă se consideră rezultatele ei finale, maşina este în avantajul muncitorilor, ieftinind producţia, creând prin aceasta o nouă piaţă mai mare pentru produsele lor şi procurând totuşi, în cele din urmă, iarăşi de lucru muncitorilor rămaşi şomeri. Foarte bine; dar economiştii uită oare că producerea forţei de muncă este reglată de concurenţă, că forţa de muncă exercită întotdeauna o presiune asupra posibilităţilor de plasare, că, aşadar, atunci când ar surveni aceste avantaje, un excedent de concurenţi aşteaptă de acum să muncească şi astfel avantajul devine iluzoriu, în timp ce dezavantajul, anume faptul că jumătate din muncitori sunt brusc lipsiţi de mijloacele de subzistenţă şi că scade salariul celeilalte jumlătăţi, nu este iluzoriu? Economiştii uită oare că progresul invenţiilor nu se opreşte niciodată şi deci acest dezavantaj se eternizează? Uită ei oare că în cadrul diviziunii muncii, duse la extrem datorită civilizaţiei noastre, un muncitor poate trăi numai dacă poate fi folosit la o anumită maşină pentru o anumită muncă măruntă? că trecerea de la o ocupaţie la alta nouă este aproape întotdeauna o imposibilitate categorică pentru muncitorul adult?</p>', '<p>Considerând efectele maşinismului, ajung la o altă temă, mai îndepărtată, sistemul de fabrică, pe care nu vreau şi nici nu am timp s-o tratez aici. Sper, de altfel, să am în curând ocazia să expun amănunţit oribila imoralitate a acestui sistem şi să dezvălui fără cruţare făţărnicia economiştilor, care apare aici în toată splendoarea ei. <a href="javascript:void(0);" id="n93">[93]</a>\n</p>'],
'idChr': '2.01text',
'title': ``,
'info': 'Engels (1844): Schiţă a unei critici a economiei politice',
},
{'year': '1849',
'image': 'marxy',
'content': ['<p class="mid" style="text-align: center;"><b>I</b></p>', '<p>Ni s-a imputat din diferite părţi că n-am expus <i>relaţiile</i> economice care formează baza materială a luptelor de clasă şi a luptelor naţionale de astăzi. În mod sistematic noi ne-am referit la aceste relaţii numai acolo unde ele ies direct la iveală în ciocnirile politice.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Acum, după ce cititorii noştri au văzut lupta de clasă dezvoltându-se şi luând forme politice grandioase în 1848, a sosit timpul să ne ocupăm mai îndeaproape de relaţiile economice propriu-zise, pe care se întemeiază atât existenţa burgheziei şi dominaţiei ei de clasă cât şi sclavia muncitorilor.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Să trecem, aşadar, la prima problemă: <i>Ce este salariul? Cum este el determinat?</i></p>', '<p>Dacă am întreba pe muncitori: „Ce salariu aveţi?“ — unul ar răspunde: „Eu primesc de la burghezul meu 1 marcă pentru o zi de muncă“, altul: „Eu primesc 2 mărci“ etc. După diferite ramuri de muncă în care lucrează, ei ar indica sume de bani diferite pe care le primesc de la burghezii respectivi pentru executarea unei munci determinate, de pildă, pentru ţesutul unui cot de pânză sau pentru culesul unei coli de tipar. Cu toată varietatea răspunsurilor lor, ei vor fi cu toţii de acord asupra unui punct: salariul este suma de bani pe care capitalistul o plăteşte pentru un timp de muncă determinat sau pentru prestarea unei munci determinate.</p>', '<p>Aşadar, pe cât se pare, capitalistul <i>cumpără</i> munca lor pe bani. Pe bani ei îi <i>vând</i> munca lor. Aceasta însă numai în aparenţă. Ceea ce vând muncitorii în realitate capitalistului în schimbul banilor este <i>forţa</i> lor de muncă. Capitalistul cumpără această forţă de muncă pentru o zi, o săptămână, o lună etc. Şi, după ce a cumpărat-o, el o consumă, punând pe muncitori să lucreze timpul convenit. Cu aceeaşi sumă cu care capitalistul a cumpărat forţa lor de muncă, de pildă cu 2 mărci, el ar fi putut să cumpere 2 pfunzi de zahăr sau o cantitate determinată dintr-o altă marfă oarecare. Cele 2 mărci cu care a cumpărat 2 pfunzi de zahăr reprezintă <i>preţul</i> celor 2 pfunzi de zahăr. Cele 2 mărci cu care a cumpărat folosinţa pe timp de douăsprezece ore a forţei de muncă reprezintă preţul muncii de douăsprezece ore. Forţa de muncă este deci o marfă, întocmai ca zahărul. Prima se măsoară cu ceasornicul, cealaltă cu cântarul.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Forţa de muncă este, aşadar, o marfă pe care posesorul ei, muncitorul salariat, o vinde capitalului. Pentru ce o vinde? Pentru a trăi.</p>', '<p>Funcţionarea forţei de muncă, munca, este însă propria activitate vitală a muncitorului, propria sa manifestare de viaţă. <a id="cit40"></a>Şi această <i>activitate vitală</i> el o vinde unui terţ, pentru a-şi asigura <i>mijloacele de subzistenţă</i> necesare. Activitatea sa vitală este, aşadar, pentru el doar un <i>mijloc</i> care-i face posibilă existenţa. El munceşte ca să trăiască. El nici nu consideră munca o parte din însăşi viaţa sa; ea este, dimpotrivă, o sacrificare a vieţii sale. Munca este o marfă pe care a vândut-o unui terţ. De aceea nici produsul activităţii sale nu este scopul activităţii sale. Ceea ce produce pentru sine însuşi nu este mătasea pe care o ţese, nici aurul pe care îl extrage din mină, nici palatul pe care îl clădeşte. Ceea ce produce pentru sine însuşi este <i>salariul</i>, iar mătasea, aurul, palatul se reduc pentru el la o cantitate determinată de mijloace de subzistenţă, poate o haină de bumbac, monede de aramă şi o locuinţă la subsol. Şi muncitorul care timp de douăsprezece ore ţese, toarce, sfredeleşte, strunjeşte, zideşte, sapă, sparge sau cară pietre etc. consideră oare aceste douăsprezece ore de ţesut, de tors, de sfredelit, de strunjit, de zidit, de săpat, de spart pietre ca o manifestare a vieţii sale, ca viaţă? Dimpotrivă. Viaţa începe pentru el abia atunci când această activitate încetează — la masă, la cârciumă, în pat. Iar cele douăsprezece ore de muncă nu au pentru dânsul sensul de ţesut, tors, sfredelit etc., ci numai sensul de <i>câştig</i>, care-i permite să mănânce, să se ducă la cârciumă, să doarmă. Dacă viermele de mătase ar toarce pentru a-şi târî existenţa ca omidă, atunci el ar fi un adevărat muncitor salariat.</p>', '<p>Forţa de muncă n-a fost întotdeauna <i>o marfă</i>. Munca n-a fost întotdeauna muncă salariată, adică muncă <i>liberă</i>. <i>Sclavul</i> nu-şi vindea forţa de muncă stăpânului de sclavi, întocmai cum nici boul nu-şi vinde ţăranului serviciile. Sclavul, cu forţa sa de muncă cu tot, este vândut o dată pentru totdeauna stăpânului său. El este o marfă care poate trece din mâna unui proprietar în mâna altuia. El <i>însuşi</i> este o marfă, dar forţa de muncă nu este marfa <i>sa</i>. <i>Iobagul</i> vinde numai o parte din forţa sa de muncă. Nu el este acela care primeşte o plată de la proprietarul pământului, ci, dimpotrivă, proprietarul pământului primeşte un tribut de la el. Iobagul aparţine pământului şi aduce roade stăpânului pământului. <i>Muncitorul liber</i> însă se vinde pe sine însuşi, şi anume bucată cu bucată. Zi de zi el vinde la mezat 8, 10, 12, 15 ore din viaţa sa aceluia care oferă mai mult, posesorului de materii prime, de unelte de muncă şi de mijloace de subzistenţă, adică capitalistului. Muncitorul nu aparţine nici vreunui proprietar şi nici pământului, dar 8, 10, 12, 15 ore din viaţa sa zilnică aparţin aceluia care le cumpără. Muncitorul îl părăseşte ori de câte ori vrea pe capitalistul care l-a tocmit, iar capitalistul îl concediază ori de câte ori crede de cuviinţă, de îndată ce nu mai poate trage de pe urma lui nici un folos sau folosul scontat. Dar muncitorul, a cărui unică sursă de câştig este vânzarea forţei sale de muncă, nu poate părăsi <i>întreaga clasă a cumpărătorilor, adică clasa capitaliştilor</i>, fără să se condamne la moarte. <i>El nu aparţine cutărui sau cutărui capitalist</i>, ci clasei capitaliştilor, şi este treaba sa să se plaseze, adică să-şi găsească un cumpărător în rândurile acestei clase a capitaliştilor.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Salariul ba va creşte, ba va scădea, în funcţie de raportul dintre cerere şi ofertă, în funcţie de felul cum se va desfăşura concurenţa dintre cumpărătorii forţei de muncă, capitaliştii, şi vânzătorii forţei de muncă, muncitorii. Oscilaţiile salariului corespund în general oscilaţiilor preţurilor mărfurilor. <i>Dar în cadrul acestor oscilaţii preţul muncii va fi determinat de cheltuielile de producţie, de timpul de muncă necesar pentru producerea acestei mărfi, forţa de\r\nmuncă</i>.</p>', '<p><i>Care sunt deci cheltuielile de producţie a forţei de muncă?</i></p>', '<p><i>Sunt cheltuielile necesare pentru a-l menţine pe muncitor ca muncitor şi pentru a-l forma ca muncitor</i>.</p>', '<p>De aceea, cu cât o muncă cere un timp de calificare mai scurt, cu atât cheltuielile de producţie a muncitorului sunt mai mici, cu atât preţul muncii sale, salariul său este mai redus. În ramurile industriale care aproape nu necesită nici un timp de calificare, simpla existenţă fizică a muncitorului fiind suficientă, cheltuielile de producţie necesare pentru a-l produce pe muncitor se mărginesc aproape numai la mărfurile necesare pentru a-l menţine în viaţă şi capabil de a munci. De aceea <i>preţul muncii sale</i> va fi determinat de <i>preţul mijloacelor de subzistenţă necesare</i>.</p>', '<p>Aici intervine însă şi un alt considerent.</p>', '<p>Calculând cheltuielile sale de producţie şi, pe baza lor, preţul produselor, fabricantul ţine seama şi de uzura uneltelor de muncă. Dacă, de pildă, o maşină îl costă 1.000 de mărci şi această maşină se uzează în zece ani, atunci el adaugă anual 100 de mărci la preţul mărfurilor, pentru ca după zece ani să poată înlocui maşina uzată cu alta nouă. La fel trebuie incluse, în cheltuielile de producţie a forţei de muncă simple, cheltuielile de perpetuare, care dau clasei muncitoare posibilitatea să se înmulţească şi să înlocuiască pe muncitorii uzaţi cu alţii noi. Prin urmare uzura muncitorului este pusă la socoteală la fel ca şi uzura maşinii.</p>', '<p>Aşadar cheltuielile de producţie a forţei de muncă simple se reduc la <i>cheltuielile de întreţinere şi de perpetuare a muncitorului</i>. Preţul acestor cheltuieli de întreţinere şi de perpetuare constituie salariul. Salariul astfel determinat se numeşte <i>salariu minim</i>. Acest salariu minim ca de altfel în genere determinarea preţurilor mărfurilor prin cheltuielile lor de producţie, nu se referă la <i>individul izolat</i>, ci la <i>specie</i>. Sunt muncitori, milioane de muncitori, care nu primesc destul ca să se poată întreţine şi perpetua; dar <i>salariul întregii clase muncitoare</i> se egalizează în cadrul oscilaţiilor lui la nivelul acestui minim.</p>', '<p>Acum, după ce ne-am lămurit în ceea ce priveşte legile cele mai generale, care reglează atât salariul cât şi preţul oricărei alte mărfi, putem să trecem la o cercetare mai amănunţită a temei noastre.</p>', '<p>\xa0</p>', '<p class="mid" style="text-align: center;"><b>III</b></p>', '<p>Capitalul constă din materii prime, unelte de muncă şi mijloace de subzistenţă de tot felul, care sunt întrebuinţate pentru producerea de noi materii prime, de noi unelte de muncă şi de noi mijloace de subzistenţă. Toate aceste părţi componente ale capitalului sunt creaţii ale muncii, produse ale muncii, <i>muncă acumulată</i>. Munca acumulată care serveşte ca mijloc pentru o nouă producţie este capital.</p>', '<p>Aşa spun economiştii.</p>', '<p><a id="cit41"></a>Ce este un sclav negru? Un om de rasă neagră. Această explicaţie nu valorează mai mult ca cealaltă.</p>', '<p>Un negru este un negru. Abia în condiţiile unor anumite relaţii el devine <i>sclav</i>. O maşină de filat bumbac este o maşină pentru filatul bumbacului. Numai în condiţiile unor anumite relaţii ea devine <i>capital</i>. Smulsă din aceste relaţii, ea nu este capital, aşa cum <i>aurul</i> în sine nu este <i>bani</i> sau zahărul <i>preţ</i> al zahărului.</p>', '<p>În producţie oamenii nu acţionează numai asupra naturii, ci acţionează şi unii asupra altora. Ei nu produc decât cooperând într-un fel anumit şi făcând între ei schimb de  activităţi. Pentru a produce, ei intră în anumite legături şi relaţii între ei, şi numai în cadrul acestor legături şi relaţii sociale are loc acţiunea lor asupra naturii, are loc producţia.</p>', '<p>În funcţie de caracterul mijloacelor de producţie, aceste relaţii sociale în care intră producătorii între ei, condiţiile în care fac între ei schimb de activităţi şi participă la ansamblul producţiei vor fi, fireşte, diferite. O dată cu inventarea unui nou instrument de război, a armei de foc, s-a modificat în mod necesar întreaga organizare internă a armatei, s-au schimbat condiţiile în care indivizii pot să formeze o armată şi să acţioneze ca armată, s-a schimbat şi raportul dintre diferitele armate.</p>', '<p>Relaţiile sociale în cadrul cărora produc indivizii, <i>relaţiile sociale de producţie, se schimbă deci, se transformă o dată cu schimbarea şi dezvoltarea mijloacelor materiale de producţie, a forţelor de producţie. Relaţiile de producţie formează în totalitatea lor ceea ce</i> numim <i>relaţiile sociale, societatea</i>, şi anume o societate pe o <i>anumită treaptă de dezvoltare istorică</i>, o societate cu un caracter specific, distinctiv. Societatea antică, societatea feudală, societatea burgheză sunt astfel de ansambluri de relaţii de producţie, fiecare dintre ele însemnând totodată o treaptă deosebită de dezvoltare în istoria omenirii.</p>', '<p><i>Capitalul</i> este şi el o relaţie socială de producţie. El este <i>o relaţie de producţie burgheză</i>, o relaţie de producţie a societăţii burgheze. Mijloacele de subzistenţă, uneltele de muncă, materiile prime din care constă capitalul, n-au fost oare produse şi acumulate în condiţii sociale date, în relaţii sociale determinate? Nu sunt ele oare întrebuinţate în vederea unei noi producţii în condiţii sociale date, în relaţii sociale determinate? Şi nu face, oare, tocmai acest caracter social determinat ca produsele care servesc pentru o nouă producţie să fie <i>capital?</i></p>', '<p>Capitalul nu constă numai din mijloace de subzistenţă, unelte de muncă şi materii prime, numai din produse materiale; el constă în aceeaşi măsură din <i>valori de schimb</i>. Toate produsele din care constă sunt <i>mărfuri</i>. Prin urmare capitalul nu este numai o sumă de produse materiale, el este şi o sumă de mărfuri, de valori de schimb, de <i>mărimi sociale</i>.</p>', '<p>Capitalul rămâne acelaşi, fie că înlocuim lâna cu bumbac, cerealele cu orez, căile ferate cu vapoare, cu condiţia numai ca bumbacul, orezul, vapoarele — corpul capitalului — să aibă aceeaşi valoare de schimb, acelaşi preţ ca şi lâna, cerealele, căile ferate în care el se întruchipa înainte. Corpul capitalului se poate transforma neîncetat, fără ca acest capital să sufere cea mai mică schimbare.</p>', '<p>Dar, dacă orice capital este o sumă de mărfuri, adică de valori de schimb, aceasta nu înseamnă că orice sumă de mărfuri, de valori de schimb este capital.</p>', '<p>Orice sumă de valori de schimb este o valoare de schimb, orice valoare de schimb în parte este o sumă de valori de schimb. De pildă, o casă care are o valoare de 1.000 de mărci este o valoare de schimb de 1.000 de mărci. O bucată de hârtie în valoare de un pfenig este o sumă de valori de schimb egală cu 100/100 de pfenigi. Produsele care pot fi schimbate pe alte produse sunt <i>mărfuri</i>. Proporţia determinată în care ele pot fi schimbate constituie <i>valoarea</i> lor <i>de schimb</i>, sau, exprimat în bani, <i>preţul</i> lor. Masa acestor produse nu poate schimba cu nimic destinaţia lor de a fi <i>mărfuri</i>, sau de a reprezenta o <i>valoare de schimb</i>, sau de a avea un <i>preţ</i> determinat. Copacul, fie mare, fie mic, rămâne tot copac. Oare se schimbă caracterul de marfă, de valoare de schimb al fierului dacă îl schimbăm pe alte produse nu cu uncia, ci cu chintalul? În funcţie de masa sa, el este o marfă de o valoare mai mare sau mai mică, cu un preţ mai mare sau mai mic.</p>', '<p>Cum devine însă capital o sumă de mărfuri, de valori de schimb?</p>', '<p>Datorită faptului că în calitate de <i>forţă</i> socială independentă, adică ca forţă a <i>unei părţi a societăţii</i>, ea se păstrează şi sporeşte prin aceea că <i>este schimbată pe forţa de muncă nemijlocită vie</i>. Existenţa unei clase care nu posedă nimic altceva decât capacitatea de muncă este o premisă necesară a capitalului.</p>', '<p>Abia dominaţia muncii acumulate, trecute, materializate asupra muncii nemijlocite, vii transformă munca acumulată în capital.</p>', '<p>Capitalul nu constă în aceea că munca acumulată serveşte muncii vii ca mijloc în vederea producţiei noi, ci că munca vie serveşte muncii acumulate ca mijloc de a-şi păstra şi spori valoarea de schimb.</p>', '<p>Ce se petrece în schimbul dintre capitalist şi muncitorul salariat?</p>', '<p>Muncitorul primeşte în schimbul forţei sale de muncă mijloace de subzistenţă, iar capitalistul primeşte, în schimbul mijloacelor sale de subzistenţă, muncă, activitatea productivă a muncitorului, puterea creatoare prin care muncitorul nu numai că înlocuieşte ceea ce consumă, ci şi dă muncii acumulate o valoare mai mare decât poseda ea înainte. Muncitorul primeşte de la capitalist o parte din mijloacele de subzistenţă existente. La ce-i servesc aceste mijloace de subzistenţă? La consumaţia nemijlocită. Dar îndată ce eu consum mijloacele de subzistenţă, ele sunt iremediabil pierdute pentru mine, afară doar dacă întrebuinţez timpul în care aceste mijloace mă ţin în viaţă pentru a produce noi mijloace de subzistenţă, pentru a crea în timpul consumaţiei, prin munca mea, noi valori în locul valorilor absorbite prin consumaţie. Dar tocmai această nobilă forţă reproductivă muncitorul o cedează capitalului în schimbul mijloacelor de subzistenţă primite. El a pierdut-o deci pentru sine însuşi.</p>', '<p>Să luăm un exemplu: Un arendaş plăteşte zilerului său 5 groşi de argint pe zi. Acesta lucrează în schimbul celor 5 groşi o zi întreagă pe câmpul arendaşului şi-i asigură astfel un venit de 10 groşi. Arendaşul nu numai că primeşte înapoi valorile pe care trebuie să le cedeze zilerului, ci le şi dublează. Prin urmare, el a întrebuinţat, a consumat într-un chip rodnic, productiv cei 5 groşi pe care i-a dat zilerului. Cu cei 5 groşi el a cumpărat tocmai munca şi forţa zilerului, care creează produse agricole de o valoare îndoită, făcând din 5 groşi 10 groşi. În schimb, zilerul primeşte, în locul forţei sale productive, ale cărei efecte le-a cedat tocmai arendaşului, 5 groşi, pe care îi schimbă pe mijloace de subzistenţă, consumate de el mai repede sau mai încet. Cei 5 groşi au fost consumaţi, aşadar, în două feluri: <i>în mod productiv</i> pentru capital, deoarece au fost schimbaţi pe o forţă de muncă care a produs 10 groşi, şi <i>în mod neproductiv</i> pentru muncitor, deoarece au fost schimbaţi pe mijloace de subzistenţă care au dispărut pentru totdeauna şi a căror valoare el poate s-o dobândească din nou numai repetând acelaşi schimb cu arendaşul. <i>Capitalul presupune, aşadar, munca salariată, munca salariată presupune capitalul. Ele se condiţionează reciproc, se creează reciproc.</i></p>', '<p>Un muncitor dintr-o fabrică de bumbac produce oare numai stofe de bumbac? Nu, el produce capital. El produce valori care servesc din nou ca să se comande muncii lui şi, prin intermediul ei, să se creeze valori noi.</p>', '<p>Capitalul poate spori numai schimbându-se pe forţă de muncă, numai dând naştere muncii salariate. Forţa de muncă a muncitorului salariat nu poate să se schimbe decât pe capital, înmulţind capitalul, întărind puterea a cărei sclavă este. <i>De aceea înmulţirea capitalului înseamnă înmulţirea proletariatului, adică a clasei muncitoare</i>.</p>', '<p>Interesul capitalistului şi al muncitorului este, aşadar, <i>acelaşi</i>, susţin burghezii şi economiştii lor. Şi într-adevăr! Muncitorul piere dacă capitalul nu-i dă de lucru. Capitalul piere dacă nu exploatează forţa de muncă, şi pentru a o exploata trebuie s-o cumpere. Cu cât capitalul destinat producţiei, capitalul productiv, creşte mai repede, deci cu cât industria este mai înfloritoare, cu cât burghezia se îmbogăţeşte mai mult, cu cât afacerile merg mai bine, cu atât capitalistul are nevoie de mai mulţi muncitori, cu atât muncitorul se vinde mai scump.</p>', '<p>Condiţia indispensabilă pentru ca muncitorul să aibă o situaţie acceptabilă este deci <i>creşterea cât se poate mai rapidă a capitalului productiv</i>.</p>', '<p>Dar ce înseamnă creşterea capitalului productiv? Înseamnă creşterea puterii muncii acumulate asupra muncii vii, creşterea dominaţiei burgheziei asupra clasei muncitoare. Când munca salariată produce avuţia străină care o domină, puterea vrăjmaşă ei, capitalul, ea capătă în schimb de la aceasta mijloace pentru a putea munci, adică mijloace de subzistenţă, cu condiţia să devină din nou o parte a capitalului, pârghia care zvârle din nou capitalul într-o mişcare accelerată de creştere.</p>', '<p><i>Afirmaţia că interesele capitalului şi interesele muncitorilor sunt identice înseamnă doar atât; capitalul şi munca salariată sunt două laturi ale uneia şi aceleiaşi relaţii. Una o condiţionează pe cealaltă, întocmai cum se condiţionează reciproc cămătarul şi risipitorul.</i></p>', '<p>Atâta timp cât muncitorul salariat este muncitor salariat, soarta lui depinde de capital. Iată care este faimoasa comunitate de interese dintre muncitor şi capitalist.</p>', '<p>\xa0</p>', '<p class="mid" style="text-align: center;"><b>IV</b></p>', '<p>Dacă creşte capitalul, creşte şi masa muncii salariate, creşte şi numărul muncitorilor salariaţi, într-un cuvânt: dominaţia capitalului se extinde asupra unei mase mai mari de indivizi.\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Afirmaţia că muncitorul este interesat în creşterea rapidă a capitalului înseamnă doar atât: cu cât muncitorul măreşte mai repede avuţia străină, cu atât mai grasă va fi bucăţica care îi va pica lui, cu atât mai mulţi muncitori pot avea de lucru şi pot fi chemaţi la viaţă, cu atât mai mult poate spori munca sclavilor care depind de capital.</p>', '<p>Am văzut aşadar:</p>', '<p>Chiar <i>situaţia cea mai favorabilă</i> pentru clasa muncitoare, <i>creşterea cât se poate de rapidă a capitalului</i>, oricât ar îmbunătăţi viaţa materială a muncitorului, nu desfiinţează antagonismul dintre interesele sale şi interesele burghezului, interesele capitalistului. <i>Profitul şi salariul</i> se află în permanenţă <i>într-un raport invers</i>.</p>', '<p>Dacă capitalul creşte repede, salariul poate să crească şi el, dar profitul capitalistului creşte incomparabil mai repede. Starea materială a muncitorului s-a îmbunătăţit, dar s-a îmbunătăţit în dauna situaţiei sale sociale. Prăpastia socială care-l desparte de capitalist s-a lărgit.</p>', '<p>În sfârşit:</p>', '<p>Afirmaţia că pentru munca salariată condiţia cea mai favorabilă este creşterea cât mai rapidă a capitalului productiv înseamnă de fapt doar atât: cu cât clasa muncitoare măreşte şi sporeşte mai repede puterea vrăjmaşă ei, avuţia străină care o domină, cu atât mai favorabile sunt condiţiile în care i se permite să muncească mai departe pentru a spori avuţia burgheză, pentru a mări puterea capitalului, mulţumită că-şi făureşte singură lanţurile de aur cu care burghezia o târăşte după sine.</p>', '<p>\xa0</p>', '<p class="mid" style="text-align: center;"><b>V</b></p>', '<p><i>Creşterea capitalului productiv</i> şi <i>creşterea salariului</i> să fie ele oare într-adevăr atât de indisolubil legate, cum pretind economiştii burghezi? Nu trebuie să-i credem pe cuvânt. Nu trebuie să-i credem nici măcar atunci când afirmă că cu cât capitalul este mai gras, cu atât sclavul lui este mai bine îndopat. Burghezia este prea luminată, ea calculează prea bine pentru a împărtăşi prejudecăţile feudalului, care se făleşte cu strălucirea slugilor sale. Condiţiile de existenţă ale burgheziei o constrâng să calculeze.</p>', '<p>Va trebui de aceea să cercetăm lucrurile mai îndeaproape.</p>', '<p><i>Cum acţionează creşterea capitalului productiv asupra salariului?</i></p>', '<p>Când capitalul productiv al societăţii burgheze creşte în general şi în întregime, are loc o acumulare <i>mai multilaterală</i> de muncă. Creşte numărul capitaliştilor şi volumul capitalurilor lor. Înmulţirea capitalurilor măreşte <i>concurenţa dintre capitalişti</i>. <i>Volumul tot mai mare</i> al capitalurilor oferă mijloace <i>de a aduce pe câmpul de luptă industrial armate de muncitori mai puternice şi înarmate cu unelte de luptă mai uriaşe</i>.</p>', '<p>Un capitalist poate să-l înlăture pe celălalt de pe câmpul de luptă şi să pună stăpânire pe capitalul lui numai vânzând mai ieftin. Pentru a putea vinde mai ieftin fără să se ruineze, el trebuie să producă mai ieftin, adică trebuie să dezvolte cât mai mult cu putinţă forţa productivă a muncii. Dar forţa productivă a muncii se intensifică, în primul rând, printr-o <i>mai mare diviziune a muncii</i>, prin introducerea tot mai generalizată şi perfecţionarea continuă a <i>maşinilor</i>. Cu cât este mai mare armata de muncitori între care este divizată munca, cu cât maşinile se introduc pe scară mai uriaşă, cu atât scad, proporţional, cheltuielile de producţie, cu atât mai productivă devine munca. De aceea între capitalişti ia naştere o întrecere generală pentru a mări diviziunea muncii şi numărul maşinilor şi a le exploata cât mai intens.</p>', '<p>Cum va proceda un capitalist dacă, printr-o diviziune mai mare a muncii, prin folosirea şi perfecţionarea unor maşini noi, prin exploatarea mai avantajoasă şi mai masivă a forţelor naturii, a găsit mijlocul de a produce cu aceeaşi cantitate de muncă sau de muncă acumulată o cantitate mai mare de produse, de mărfuri decât concurenţii săi, de pildă dacă în timpul de muncă în care concurenţii săi ţes o jumătate de cot de pânză el poate produce un cot întreg de pânză?</p>', '<p>El ar putea să vândă în continuare o jumătate de cot de pânză la preţul de piaţă de până atunci, dar acesta n-ar fi un mijloc de a-i înlătura de pe piaţă pe concurenţii săi şi de a-şi mări propria sa desfacere. Pe măsură însă ce producţia sa a crescut, a crescut pentru el şi nevoia desfacerii. Mijloacele de producţie mai puternice şi mai costisitoare de care dispune îi <i>permit</i>, ce-i drept, să-şi vândă marfa mai ieftin, dar ele îl <i>constrâng</i> totodată să vândă mai multe mărfuri, să cucerească o piaţă incomparabil <i>mai mare</i> pentru mărfurile sale; de aceea capitalistul nostru va vinde jumătatea de cot de pânză mai ieftin decât concurenţii săi.</p>', '<p>Capitalistul nu va vinde însă un cot întreg la acelaşi preţ la care vând concurenţii săi jumătatea de cot, deşi producerea întregului cot nu-l costă mai mult decât îi costă pe ceilalţi o jumătate de cot. Căci în acest caz el n-ar câştiga nimic în plus, ci şi-ar scoate prin schimb numai cheltuielile de producţie. O eventuală mărire a încasărilor sale s-ar datora faptului că a pus în mişcare un capital mai mare, şi nu faptului că şi-ar fi valorificat capitalul într-o măsură mai mare decât ceilalţi. De altfel el atinge scopul urmărit fixând preţul mărfii sale numai cu câteva procente mai jos decât concurenţii săi. El îi înlătură de pe piaţă sau, cel puţin, le răpeşte o parte din desfacere, <i>vânzând sub preţul lor de vânzare</i>. În sfârşit, să ne amintim că preţul curent este întotdeauna <i>peste</i> sau <i>sub cheltuielile de producţie</i>, după cum vânzarea unei mărfi are loc într-un sezon favorabil sau nefavorabil industriei. După cum preţul de piaţă al cotului de pânză este peste sau sub cheltuielile lui de producţie obişnuite până atunci, va varia şi procentul cu care capitalistul care a folosit noi mijloace de producţie mai productive va vinde peste cheltuielile sale reale de producţie.</p>', '<p><i>Privilegiul</i> capitalistului nostru nu este însă de lungă durată; alţi capitalişti concurenţi introduc aceleaşi maşini, aceeaşi diviziune a muncii, le introduc pe aceeaşi scară sau pe o scară mai largă, şi acest proces se va generaliza în asemenea măsură, încât preţul pânzei va scădea nu numai <i>sub vechile ei cheltuieli de producţie</i>, dar şi <i>sub noile ei cheltuieli de producţie</i>.</p>', '<p>Aşadar, capitaliştii se găsesc acum unii faţă de alţii în aceeaşi situaţie în care se aflau <i>înainte</i> de introducerea noilor mijloace de producţie; şi dacă cu aceste mijloace pot furniza la acelaşi preţ o cantitate dublă de produse, ei sunt <i>acum</i> siliţi să furnizeze această cantitate dublă <i>sub</i> preţul vechi. Pe baza acestor noi cheltuieli de producţie reîncepe acelaşi joc. O mai mare diviziune a muncii, mai multe maşini, exploatarea diviziunii muncii şi a maşinilor pe o scară şi mai largă. Iar concurenţa reacţionează la fel faţă de acest rezultat.</p>', '<p>Vedem deci cum modul de a produce, mijloacele de producţie sunt astfel permanent transformate, revoluţionate, cum <i>diviziunea muncii aduce cu sine în mod necesar o şi mai mare diviziune a muncii, folosirea maşinilor o şi mai largă folosire a maşinilor, producţia pe scară întinsă o producţie pe scară şi mai întinsă</i>.</p>', '<p>Aceasta este legea care scoate mereu producţia burgheză din vechiul ei făgaş şi sileşte capitalul să încordeze forţele productive ale muncii, <i>pentru că</i> le-a încordat mai înainte, legea care nu-i dă răgaz şi care-i şopteşte fără încetare: Înainte! Înainte!</p>', '<p>Legea aceasta nu e alta decât legea în virtutea căreia preţul unei mărfi se egalizează în mod necesar, în cadrul oscilaţiilor periodice ale comerţului, cu <i>cheltuielile ei de producţie</i>.</p>', '<p>Oricât de uriaşe ar fi mijloacele de producţie puse în mişcare de un capitalist, concurenţa va generaliza aceste mijloace de producţie, şi, din momentul în care le-a generalizat, singurul rezultat al productivităţii mai mari a capitalului său este că acum trebuie să furnizeze, <i>la acelaşi preţ</i>, de 10, de 20, de 100 de ori mai mult decât înainte. Dar deoarece el trebuie să desfacă, poate, de o mie de ori mai mult pentru a compensa printr-o cantitate mai mare de produse desfăcute preţul de vânzare mai mic, întrucât acum este necesară o vânzare mai masivă nu numai pentru a câştiga mai mult, ci şi pentru a înlocui cheltuielile de producţie — după cum am văzut, înseşi uneltele de producţie devin tot mai scumpe —, şi întrucât această vânzare masivă a devenit o chestiune vitală nu numai pentru el, ci şi pentru rivalii lui, vechea luptă reîncepe <i>cu atât mai violent cu cât mijloacele de producţie deja inventate sunt mai productive. Diviziunea muncii şi folosirea maşinilor vor continua prin urmare pe o scară incomparabil mai largă.</i></p>', '<p>Oricare ar fi puterea mijloacelor de producţie folosite, concurenţa caută să răpească capitalului roadele de aur ale acestei puteri, reducând preţul mărfii la nivelul cheltuielilor de producţie, ridicând deci, pe măsură ce se produce mai ieftin, adică pe măsură ce se produce mai mult cu aceeaşi cantitate de muncă, la rangul unei legi imperioase producţia mai ieftină, furnizarea unei cantităţi tot mai mari de produse pentru aceeaşi sumă. Astfel, prin eforturile sale, capitalistul n-a câştigat nimic altceva decât obligaţia de a furniza mai mult în acelaşi timp de muncă, într-un <i>cuvânt condiţii mai grele pentru valorificarea capitalului său</i>. Deci, în timp ce concurenţa îl urmăreşte mereu cu a ei lege a cheltuielilor de producţie şi fiecare armă pe care o făureşte împotriva rivalilor săi se transformă într-o armă împotriva lui însuşi, capitalistul caută neîncetat să păcălească concurenţa, introducând fără răgaz maşini noi, mai costisitoare, dar care produc mai ieftin, introducând noi diviziuni ale muncii în locul celor vechi fără să aştepte până ce concurenţa să le fi învechit pe cele noi.</p>', '<p>Să ne închipuim acum că această agitaţie febrilă a cuprins <i>simultan întreaga piaţă mondială</i>, şi vom înţelege cum creşterea, acumularea şi concentrarea capitalului au ca urmare aplicarea pe scară tot mai uriaşă a unei neîncetate şi tot mai accelerate diviziuni a muncii, folosirea de noi maşini şi perfecţionarea celor vechi.</p>', '<p><i>Dar cum acţionează aceste împrejurări, care nu pot fi despărţite de creşterea capitalului productiv, asupra determinării salariului?</i></p>', '<p><i>Diviziunea</i> mai mare <i>a muncii</i> permite <i>unui singur</i> muncitor să execute munca a 5, 10, 20 de muncitori; ea măreşte, prin urmare, concurenţa dintre muncitori de 5, 10, 20 de ori. Muncitorii îşi fac concurenţă nu numai vânzându-se unul mai ieftin decât celălalt; ei îşi fac concurenţă executând <i>unul</i> munca a 5, 10, 20 de muncitori; <i>diviziunea muncii</i>, introdusă şi mereu sporită de către capital, îi constrânge pe muncitori să se concureze în acest fel.</p>', '<p>Mai departe. Pe măsură ce <i>diviziunea muncii</i> sporeşte, munca <i>se simplifică</i>. Îndemânarea deosebită a muncitorului îşi pierde valoarea. El e transformat într-o simplă forţă de producţie monotonă, căreia nu i se cer nici eforturi fizice, nici intelectuale. Munca lui o poate face oricine. De aceea concurenţii îl asaltează din toate părţile, şi, pe lângă aceasta, mai reamintim că cu cât munca este mai simplă şi mai uşor de învăţat, cu cât necesită mai puţine cheltuieli de producţie pentru a fi însuşită, cu atât mai mult scade salariul, căci salariul, întocmai ca şi preţul oricărei alte mărfi, este determinat de cheltuielile de producţie.</p>', '<p><i>Aşadar, pe măsură ce munca satisface mai puţin şi devine mai dezgustătoare, sporeşte concurenţa şi scade salariul.</i> Muncitorul caută să-şi menţină suma salariului său muncind mai mult, fie că lucrează mai multe ore, fie că produce mai mult în aceeaşi oră. Împins de nevoie, el măreşte deci şi mai mult efectele dezastruoase ale diviziunii muncii. De aici rezultă că <i>cu cât lucrează mai mult, cu atât salariul pe care-l primeşte e mai mic</i>, şi anume pentru simplul motiv că face în aceeaşi măsură concurenţă tovarăşilor săi de muncă; îşi face deci din aceştia tot atâţia concurenţi care se oferă la condiţii tot atât de proaste ca el, pentru că în ultimă instanţă, <i>îşi face</i>, aşadar, <i>sie însuşi concurenţă, sie însuşi ca membru al clasei muncitoare</i>.</p>', '<p><i>Maşinile</i> produc aceleaşi efecte pe o scară mult mai întinsă, deoarece înlocuiesc pe muncitorii îndemânatici cu muncitori neîndemânatici, pe bărbaţi cu femei, pe adulţi cu copii, căci acolo unde este introdusă pentru prima dată maşina, muncitorii manuali sunt aruncaţi în stradă în masă, iar acolo unde maşina este dezvoltată, perfecţionată, înlocuită cu maşini mai productive, muncitorii sunt \r\nconcediaţi în grupuri mai mici. Am descris mai sus în linii mari războiul industrial pe care-l duc capitaliştii între ei; caracteristica <i>acestui război este că bătăliile se câştigă nu atât prin recrutarea, cât prin concedierea armatei de muncitori. Comandanţii, capitaliştii, se întrec în a concedia care de care mai mulţi soldaţi industriali.</i></p>', '<p>Economiştii afirmă, fireşte, că muncitorii deveniţi de prisos prin introducerea maşinilor găsesc <i>noi</i> ramuri de activitate.</p>', '<p>Ei nu au curajul să afirme de-a dreptul că muncitorii care au fost concediaţi găsesc de lucru în noi ramuri de muncă. Faptele dezmint prea categoric această minciună. De fapt, ei nu susţin decât că pentru <i>alte părţi componente ale clasei muncitoare</i>, de pildă pentru acea parte din tânăra generaţie de muncitori care se pregătea să intre în ramura industrială dispărută, se vor găsi noi posibilităţi de muncă. Fireşte, aceasta este o mare satisfacţie pentru muncitorii căzuţi în luptă. Domnii capitalişti nu vor duce lipsă de carne şi de sânge proaspăt care să poată fi exploatat, iar morţii vor fi lăsaţi să-şi îngroape morţii. Aceasta este o consolare pe care burghezii şi-o acordă mai mult lor înşişi decât muncitorilor. Dacă întreaga clasă a muncitorilor salariaţi ar fi nimicită de maşini, ce grozăvie ar însemna acest lucru pentru capital, care fără munca salariată încetează de a mai fi capital!</p>', '<p>Să presupunem însă că muncitorii înlăturaţi direct de către maşină şi toată acea parte a tinerei generaţii care aşteaptă să fie angajată în ramura respectivă de muncă <i>găsesc o nouă ocupaţie</i>. Crede cineva că această nouă ocupaţie va fi plătită la fel ca cea pierdută? <i>Aceasta ar contrazice toate legile economiei.</i> Am văzut că industria modernă determină în permanenţă înlocuirea ocupaţiilor complexe, superioare prin altele mai simple, subordonate.</p>', '<p>Cum ar putea deci o masă de muncitori alungaţi de maşină dintr-o ramură industrială să-şi găsească un refugiu în altă ramură fără ca <i>plata să fie mai mică, mai proastă?</i></p>', '<p>Ca o excepţie a fost citat cazul muncitorilor care lucrează chiar în producţia de maşini. De îndată ce în industrie se cer şi se folosesc mai multe maşini, ar trebui să crească în mod necesar numărul maşinilor, prin urmare ar trebui să crească producţia de maşini şi totodată şi numărul muncitorilor care lucrează în producţia de maşini, iar muncitorii ocupaţi în această ramură industrială sunt muncitori pricepuţi, ba chiar instruiţi.</p>', '<p>De la 1840 încoace această afirmaţie, care şi înainte era adevărată numai pe jumătate, şi-a pierdut orice aparenţă de adevăr, deoarece în producţia de maşini, în aceeaşi măsură ca şi în producţia de fire de bumbac, maşinile sunt folosite tot mai multilateral, iar muncitorii ocupaţi în fabricile de maşini nu mai puteau juca faţă de maşinile extrem de ingenioase decât rolul unor maşini extrem de rudimentare.</p>', '<p>Dar în locul bărbatului concediat din cauza maşinii fabrica angajează, poate, <i>trei</i> copii şi <i>o</i> femeie! Şi nu trebuia, oare, salariul bărbatului să ajungă pentru cei trei copii şi o femeie? Nu trebuia să ajungă acest minim de salariu pentru conservarea şi înmulţirea speciei? Ce dovedeşte, aşadar, această vorbărie, în care se complac burghezii? Nimic altceva decât că, pentru a câştiga cele necesare existenţei <i>unei</i> familii de muncitori, se consumă astăzi de patru ori mai multe vieţi de muncitori decât înainte.</p>', '<p>Să rezumăm: <i>Cu cât creşte mai mult capitalul productiv, cu atât se extinde mai mult diviziunea muncii şi folosirea maşinilor. Cu cât se extind mai mult diviziunea muncii şi folosirea maşinilor, cu atât creşte mai mult concurenţa dintre muncitori, cu atât se reduce mai mult salariul lor.</i></p>', '<p>În plus, clasa muncitoare se recrutează şi din <i>păturile mai de sus</i> ale societăţii; în rândurile proletariatului cad o mulţime de mici industriaşi şi mici rentieri, care se grăbesc să-şi întindă braţele alături de braţele muncitorilor. Astfel pădurea de braţe întinse care cer de lucru devine tot mai deasă, iar braţele tot mai slabe.</p>', '<p>Se înţelege de la sine că micul industriaş nu poate rezista în lupta în care una din primele condiţii este aceea de a produce pe o scară din ce în ce mai mare, adică tocmai de a fi un mare industriaş, şi nu unul mic.</p>', '<p>Că dobânda capitalului scade în aceeaşi măsură în care se măreşte masa şi numărul capitalurilor, în care creşte capitalul, că prin urmare, micul rentier nu mai poate trăi din renta lui, fiind deci nevoit să se avânte în industrie, să contribuie deci la îngroşarea rândurilor micilor industriaşi şi prin aceasta la sporirea numărului de candidaţi la proletariat, toate acestea nu mai au nevoie de alte explicaţii.</p>', '<p>În sfârşit, în măsura în care capitaliştii sunt siliţi de procesul descris mai sus să exploateze pe o scară mai întinsă uriaşele mijloace de producţie deja existente şi să pună în mişcare în acest scop toate resorturile creditului, în aceeaşi măsură se înmulţesc şi catastrofele industriale, în mijlocul cărora lumea comercială nu se menţine decât sacrificând zeilor infernului o parte din avuţie, din produse şi chiar din forţele de producţie, — într-un cuvânt, <i>crizele</i> devin mai intense. Ele devin mai frecvente şi mai violente chiar şi numai din cauză că, pe măsură ce creşte masa de produse şi, prin urmare, necesitatea unor pieţe largi, piaţa mondială se îngustează tot mai mult, rămân tot mai puţine pieţe noi de exploatat, deoarece fiecare criză precedentă a atras în comerţul mondial o piaţă până atunci necucerită sau numai superficial exploatată. Dar capitalul nu numai că trăieşte de pe urma muncii. Stăpân pe cât de distins, pe atât de barbar, el trage după sine în mormânt cadavrele sclavilor săi, întregi hecatombe de muncitori care pier în timpul crizelor. Vedem, aşadar, că <i>incomparabil mai repede decât capitalul, creşte concurenţa dintre muncitori, adică cu atât mai mult scad relativ mijloacele pentru a putea munci, mijloacele de subzistenţă pentru clasa muncitoare, şi cu toate acestea creşterea rapidă a capitalului este condiţia cea mai favorabilă pentru munca salariată</i>.</p>'],
'idChr': '2.02text',
'title': ``,
'info': 'Marx (1849): Muncă salariată şi capital',
},
{'year': '1847',
'image': 'marxy',
'content': ['<h6 style="text-align: center;">Cuvânt înainte</h6>', '<p>D-l Proudhon are ghinionul de a fi ciudat de neînţeles în Europa. În Franţa, el trece drept un prost economist, pentru că este considerat acolo ca un bun filozof german. În Germania, dimpotrivă, trece drept un prost filozof, pentru că aici este considerat unul dintre economiştii francezi de frunte. În calitatea noastră de germani şi totodată de economişti, am vrut să protestăm împotriva acestei duble erori.</p>', '<p>Cititorul va înţelege că, asumându-ne această sarcină ingrată, am fost adesea nevoiţi să lăsăm deoparte critica la adresa d-lui Proudhon, pentru a face critica filozofiei germane şi totodată a face mici incursiuni în economia politică.</p>', '<p class="noind">Bruxelles, 15 iunie 1847</p>', '<p class="right" style="text-align: right;"><i>Karl Marx</i></p>', '<p>\xa0</p>', '<p>Lucrarea d-lui Proudhon nu este un simplu tratat de economie politică, o carte obişnuită. Nu, ea este o biblie: „mistere“, „taine smulse din sânul domnului“, „revelaţii“, nimic nu-i lipseşte. Cum însă în zilele noastre se discută cu mai multă meticulozitate despre profeţi decât despre autorii profani, cititorul va trebui să se resemneze şi să parcurgă cu noi erudiţia aridă şi nebuloasă a „Genezei“, pentru a se înălţa apoi cu d-l Proudhon în regiunile eterice şi fecunde ale <i>suprasocialismului</i> (vezi Proudhon, „Philosophie de la misère“, prologue, p. III, ligne 20).\r\n</p>'],
'idChr': '2.03.01text',
'title': `Cuvânt înainte`,
'info': 'Marx (1847): Mizeria filozofiei',
},
{'year': '1847',
'image': 'marxy',
'content': ['<h6 style="text-align: center;">Schimbul şi comunismul</h6>', '<p>Cei care, ca Sismondi, vor să se întoarcă la justa proporţionalitate a producţiei şi să păstreze totodată bazele actuale ale societăţii sunt reacţionari, deoarece, pentru a fi consecvenţi, ei ar trebui să dorească şi restabilirea tuturor celorlalte condiţii ale industriei de altădată.</p>', '<p>Dar ce menţinea oare producţia în proporţii juste sau aproximativ juste? Cererea era aceea care dicta ofertei, care o preceda. Producţia urma pas de pas consumul. Marea industrie, forţată să producă pe scară tot mai largă de înseşi uneltele de care dispune, nu mai poate să aştepte cererea. Producţia precede consumul, oferta forţează cererea.</p>', '<p>În societatea actuală, în industria bazată pe schimbul individual, anarhia producţiei, izvorul atâtor mizerii, este în acelaşi timp izvorul oricărui progres.</p>', '<p>Deci, una din două:</p>', '<p>sau vreţi proporţiile juste ale veacurilor trecute, dar cu mijloacele de producţie ale epocii noastre, şi atunci sunteţi reacţionai şi utopişti în acelaşi timp;</p>', '<p>sau vreţi progresul fără anarhie: atunci, pentru a păstra forţele productive, renunţaţi la schimbul individual.</p>', '<p>Schimbul individual nu se potriveşte decât cu mica industrie a secolelor trecute şi cu corolarul ei, „justa proporţionalitate“, sau cu marea industrie şi cu tot cortegiul ei de mizerie şi de anarhie.</p>', '<p>Rezultă deci că determinarea valorii prin timpul de muncă, adică formula pe care ne-o dă d-l Proudhon ca formulă a renaşterii viitoare, nu este decât expresia ştiinţifică a relaţiilor economice din societatea actuală, aşa cum a demonstrat-o limpede şi răspicat Ricardo cu mult înaintea d-lui Proudhon.</p>', '<p>Dar aparţine d-lui Proudhon măcar aplicarea <i>„egalitară“</i> a acestei formule? Oare este el acela care s-a gândit cel dintâi să reformeze societatea, transformând pe toţi oamenii în muncitori nemijlociţi care să schimbe între ei cantităţi egale de muncă? Este el îndreptăţit să reproşeze comuniştilor — aceşti oameni lipsiţi de orice cunoştinţe de economie politică, aceşti „proşti încăpăţânaţi“, aceşti „visători cu capul în nori“ — că nu au găsit înaintea lui această „soluţie a problemei proletariatului“?</p>', "<p>Oricine este cât de puţin familiarizat cu dezvoltarea economiei politice în Anglia nu poate să nu ştie că aproape toţi socialiştii din această ţară au propus în diferite epoci aplicarea egalitară a teoriei lui Ricardo. Am putea indica d-lui Proudhon „Economia politică“ a lui Hodgskin, 1827; William Thompson, „An Inquiry into the Principles of the distribution of wealth, most conducive to human happiness“, 1824; T. R. Edmonds, „Practical, Moral and Political Economy“, 1828, etc. etc., şi încă patru pagini cu asemenea lucrări. Ne vom mărgini să dăm cuvântul unui <i>comunist</i> englez, d-l Bray. Vom cita pasajele cele mai importante din remarcabila sa lucrare „Labour's wrongs and Labour's remedy“, Leeds, 1839, şi ne vom opri mai mult asupra lor, întâi pentru că d-l Bray nu-i prea cunoscut în Franţa, apoi pentru că avem impresia că în lucrările lui am găsit cheia lucrărilor trecute, prezente şi viitoare ale d-lui Proudhon.</p>", '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>După ce a combătut obiecţiile economiştilor împotriva <i>comunismului</i>, d-l Bray continuă astfel:</p>', '<blockquote>„Dacă, pe de o parte, este nevoie de schimbarea caracterului omului pentru realizarea unui sistem social perfect bazat pe comunitatea proprietăţii; dacă, pe de altă parte, regimul actual nu oferă nici condiţiile şi nici posibilitatea de a realiza această schimbare a caracterului şi de a pregăti pe oameni pentru o rânduială mai bună pe care o dorim cu toţii, este evident că lucrurile trebuie să rămână neapărat aşa cum sunt, afară numai dacă se va descoperi şi se va introduce o etapă socială de tranziţie — un proces care să ţină atât de sistemul actual cât şi de cel viitor“ (sistemul bazat pe comunitatea proprietăţii) —, „un fel de haltă intermediară la care societatea să poată ajunge cu toate excesele şi nebuniile ei, pentru a o părăsi apoi îmbogăţită cu acele atribute care sunt condiţiile vitale ale sistemului comunităţii“ (Bray, pag. 134).</blockquote>', '<blockquote>„Întregul proces nu ar necesita decât cooperaţia în forma ei cea mai simplă... Cheltuielile de producţie ar determina în orice caz valoarea produsului şi valori egale s-ar schimba întotdeauna contra valori egale. Presupunând două persoane, dintre care una a lucrat o săptămână întreagă, iar cealaltă o jumătate de săptămână, prima ar obţine dublul remuneraţiei celeilalte; dar acest surplus de plată nu va fi în dauna celeilalte: paguba suferită de ultima nu va fi suportată de prima. Fiecare persoană ar schimba salariul, pe care l-ar fi primit individual, contra unor obiecte egale ca valoare cu salariul ei, dar în nici un caz profitul realizat de o persoană sau de o industrie nu ar păgubi vreo altă persoană sau vreo altă ramură industrială. Munca fiecărui individ ar fi <i>singura măsură</i> a profiturilor şi a pierderilor sale...</blockquote>', '<blockquote>... Cu ajutorul unor oficii (boards of trade) centrale şi locale s-ar stabili cantitatea diferitelor produse necesare consumului, precum şi valoarea relativă a fiecărui obiect în comparaţie cu celelalte (numărul de muncitori de care este nevoie în diferitele ramuri de activitate), într-un cuvânt tot ce ţine de producţia şi de repartiţia socială. Aceste operaţii, care ar privi întreaga naţiune, s-ar face la fel de repede şi de lesne ca în regimul actual pentru o firmă particulară... Indivizii s-ar grupa în familii, familiile în comune, ca în regimul actual... Nu s-ar desfiinţa cu totul nici măcar repartizarea populaţiei între oraş şi sat, oricât de dăunătoare ar fi această repartizare. În această asociaţie, fiecare individ ar continua să beneficieze de libertatea pe care o posedă acum de a acumula atât cât i se pare lui de cuviinţă şi de a întrebuinţa aceste acumulări aşa cum va voi... Societatea noastră ar fi, ca să spunem aşa, o mare societate pe acţiuni, compusă dintr-un număr infinit de societăţi mai mici pe acţiuni, care ar lucra, ar produce şi ar face schimb cu produsele lor pe baza unei egalităţi depline... Noul nostru sistem de societăţi pe acţiuni, care nu ar fi decât o concesie făcută societăţii actuale în vederea trecerii la comunism, admite coexistenţa <i>proprietăţii individuale</i> asupra produselor cu <i>proprietatea în comun</i> asupra forţelor de producţie; el ar face ca soarta fiecărui individ să depindă de propria sa activitate şi i-ar acorda o parte egală din toate avantajele oferite de natură şi de progresul tehnicii. În consecinţă, acest sistem poate fi aplicat societăţii în starea ei actuală şi o poate pregăti pentru transformări ulterioare“ (Bray, pag. 158, 160, 162, 168, 194 şi 199).</blockquote>', '<p>Nu vom răspunde decât în câteva cuvinte d-lui Bray, care, fără voia şi în ciuda noastră, a luat locul d-lui Proudhon, cu singura deosebire că d-l Bray, departe de a voi să exprime ultimul cuvânt al omenirii, propune numai măsurile pe care le crede bune pentru o epocă de tranziţie de la societatea actuală la orânduirea bazată pe comunitate.</p>', '<p>O oră de muncă a lui Petru se schimbă contra unei ore de muncă a lui Pavel. Iată axioma fundamentală a d-lui Bray.</p>', '<p>Să presupunem că Petru are douăsprezece ore de muncă, iar Pavel nu are decât şase; atunci Petru nu va putea face cu Pavel decât un schimb de şase contra şase. Petru va avea, aşadar, şase ore de muncă în plus. Ce va face el cu aceste şase ore de muncă?</p>', '<p>Sau nu va face nimic, adică va fi muncit şase ore degeaba; sau va şoma alte şase ore pentru a restabili echilibrul; sau — o ultimă posibilitate — el îi va da lui Pavel şi aceste şase ore cu care nu are ce face.</p>', '<p>Ce avantaj va avea deci, în cele din urmă, Petru în comparaţie cu Pavel? Ore de muncă? Nu. El nu va fi câştigat decât ore de repaus; el va fi obligat să facă pe trântorul timp de şase ore. Şi pentru ca acest nou drept la trândăvie să fie nu numai recunoscut, dar şi apreciat în noua societate, aceasta trebuie să considere lenea ca cea mai mare fericire, iar munca să-i apară ca o povară grea, de care să caute să se descotorosească cu orice preţ. Şi, pentru a reveni la exemplul nostru, dacă cel puţin aceste ore de repaus pe care Petru le-a câştigat de la Pavel ar fi un câştig real! Dar nu. Lucrând de la început numai şase ore, Pavel ajunge printr-o muncă regulată şi ordonată la rezultatul pe care Petru îl obţine numai printr-o muncă excesivă. Fiecare va voi să fie Pavel; va începe concurenţa pentru cucerirea situaţiei lui Pavel, concurenţa pentru trândăvie.</p>', '<p>Ei bine! Ce ne-a dat schimbul de cantităţi egale de muncă? Supraproducţie, depreciere, muncă excesivă urmată de inactivitate, în sfârşit relaţiile economice pe care le vedem în societatea actuală, minus concurenţa muncii.</p>', '<p>Dar nu, ne înşelăm. Mai există un remediu care va putea să salveze societatea cea nouă, societatea lui Petru şi a lui Pavel. Petru va consuma singur produsul celor şase ore de muncă care îi rămân. Dar, din moment ce Petru nu mai trebuie să facă schimb pentru că a produs, el nu mai trebuie nici să producă pentru a face schimb, şi astfel ipoteza unei societăţi bazate pe schimb şi pe diviziunea muncii ar cădea. Egalitatea schimbului ar fi salvată prin faptul că însuşi schimbul ar înceta să mai existe: Pavel şi Petru ar ajunge la starea lui Robinson.</p>', '<p>Deci, dacă se presupune că toţi membrii societăţii sunt muncitori nemijlociţi, schimbul unor cantităţi egale de ore de muncă nu este posibil decât cu condiţia ca în prealabil să se stabilească numărul de ore care vor trebui să fie folosite pentru producţia materială. Dar o astfel de convenţie exclude schimbul individual.</p>', '<p>Vom ajunge la aceeaşi concluzie dacă luăm ca punct de plecare nu repartiţia produselor create, ci actul producţiei. În marea industrie, Petru nu poate să fixeze el însuşi timpul său de muncă, căci munca lui Petru nu reprezintă nimic fără concursul tuturor celorlalţi Petru şi Pavel din care se compune întreprinderea. Aşa se explică foarte bine rezistenţa îndârjită pe care fabricanţii englezi au opus-o <i>legii pentru ziua de muncă de zece ore</i>. Ei ştiau prea bine că o reducere de două ore de muncă acordată femeilor şi copiilor trebuia să ducă şi la o reducere a timpului de muncă pentru bărbaţi. Însăşi natura marii industrii cere ca timpul de muncă să fie egal pentru toţi. Ceea ce este astăzi rezultatul acţiunii capitalului şi a concurenţei dintre muncitori va fi mâine, dacă se elimină raportul dintre muncă şi capital, efectul unei convenţii bazate pe raportul dintre suma forţelor productive şi suma nevoilor existente.</p>', '<p>Dar o astfel de convenţie înseamnă condamnarea schimbului individual, şi iată-ne încă o dată ajunşi la primul nostru rezultat.</p>', '<p>În principiu, nu există schimb de produse, ci schimb de munci care iau parte la producţie. Modul de schimb al produselor depinde de modul de schimb al forţelor productive. În general, forma de schimb a produselor corespunde formei de producţie. Dacă se schimbă aceasta din urmă, se va schimba, în consecinţă, şi prima. Astfel vedem că în istoria societăţii modul de schimb al produselor se orientează după modul lor de producţie. Schimbul individual corespunde de asemenea unui mod de producţie determinat, care corespunde, la rândul său, antagonismului dintre clase. Astfel schimbul individual nu poate exista fără antagonismul dintre clase.</p>', '<p>Dar conştiinţa burghezului cumsecade refuză să recunoască aceste fapte evidente. Când eşti burghez, nu poţi să vezi în aceste relaţii antagoniste decât relaţii bazate pe armonie şi pe dreptate eternă care nu permit nimănui să tragă foloase în dauna altuia. Pentru burghez, schimbul individual poate să existe chiar şi fără antagonismul dintre clase: pentru el, acestea sunt două lucruri cu totul deosebite. Schimbul individual aşa cum şi-l închipuie burghezul nu seamănă nici pe departe cu schimbul individual aşa cum este practicat.</p>', '<p>D-l Bray face din iluzia burghezului cumsecade <i>idealul</i> pe care ar vrea să-l realizeze. Purificând schimbul individual, descotorosindu-l de toate elementele antagoniste pe care i le găseşte, el crede că a descoperit un raport <i>„egalitar“</i> pe care ar vrea să-l introducă în societate.</p>', '<p>D-l Bray nu vede că acest raport egalitar, acest <i>ideal corectiv</i> pe care ar vrea să-l aplice lumii, nu este decât o oglindire a lumii existente, şi că, prin urmare, este absolut imposibil să reconstruieşti societatea pe o bază care nu este decât propria ei umbră înfrumuseţată. Pe măsură ce umbra redevine trup, îţi dai seama că acest trup, departe de a fi acea transfiguraţie visată, nu este decât trupul actual al societăţii. <a href="javascript:void(0);" id="n94">[94]</a></p>'],
'idChr': '2.03.02text',
'title': `Schimbul şi comunismul`,
'info': 'Marx (1847): Mizeria filozofiei',
},
{'year': '1847',
'image': 'marxy',
'content': ['<h6 style="text-align: center;">Metoda metafizicii economiei politice</h6>', '<p>Iată-ne în plină Germanie! Va trebui să ne ocupăm de metafizică vorbind despre economie politică. Dar şi aici nu facem decât să urmărim „contradicţiile“ d-lui Proudhon. Adineauri ne-a silit să vorbim englezeşte, să devenim noi înşine oarecum englezi. Acum se schimbă decorul. D-l Proudhon ne transportă în scumpa noastră patrie şi ne sileşte să reluăm, fără voie, calitatea noastră de germani.</p>', '<p>Dacă englezul transformă omul în pălărie, germanul transformă pălăriile în idei. Englezul este Ricardo, bancher bogat şi economist distins; germanul este Hegel, simplu profesor de filozofie la Universitatea din Berlin.</p>', '<p>Ludovic al XV-lea, ultimul rege absolutist care reprezenta decadenţa monarhiei franceze, avea la curte ca medic pe primul economist al Franţei. Acest medic, acest economist, reprezenta triumful iminent şi sigur al burgheziei franceze. Doctorul Quesnay a făcut din economia politică o ştiinţă; el a rezumat-o în faimosul său <i>„Tableau economique“</i>. În afară de cele o mie şi una de comentarii apărute în legătură cu acest tablou, mai avem un comentariu al doctorului însuşi. Este o „Analiză a tabloului economic“, urmată de <i>„şapte observaţii importante“</i>.</p>', '<p>D-l Proudhon este un alt doctor Quesnay. El este Quesnay-ul metafizicii economiei politice.</p>', '<p>Or, după Hegel, metafizica, întreaga filozofie, se reduce la metodă. Va trebui deci să căutăm să clarificăm metoda d-lui Proudhon, care este cel puţin tot atât de tenebroasă ca şi <i>„Tabloul economic“</i>. De aceea vom face şapte observaţii mai mult sau mai puţin importante. Dacă doctorul Proudhon nu este mulţumit de observaţiile noastre, nu are decât să-l facă pe abatele Baudeau şi să ne dea el însuşi „explicaţia metodei economice-metafizice“.</p>', '<p>\xa0</p>', '<p class="mid" style="text-align: center;"><b>Prima observaţie</b></p>', '<blockquote>„Noi nu facem o <i>istorie cronologică</i>, ci o <i>istorie a succesiunii ideilor</i>. <i>Fazele</i> sau <i>categoriile</i> economice sunt când concomitente, când intervertite în <i>manifestarea</i> lor. Teoriile economice au totuşi <i>succesiunea</i> lor <i>logică</i> şi o <i>anumită ordine în intelect;</i> aceasta este ordinea cu a cărei descoperire ne mândrim“ (Proudhon, vol. 1, pag. 145 şi 146).</blockquote>', '<p>Hotărât, d-l Proudhon a vrut să-i sperie pe francezi, aruncându-le în faţă fraze cvasihegeliene. Este vorba deci de doi oameni: întâi de d-l Proudhon, apoi de Hegel. Prin ce se deosebeşte d-l Proudhon de ceilalţi economişti? Şi ce rol joacă Hegel în economia politică a d-lui Proudhon?</p>', '<p>Economiştii consideră relaţiile de producţie burgheze, diviziunea muncii, creditul, banii etc., ca pe nişte categorii fixe, imuabile, eterne. D-l Proudhon, care găseşte aceste categorii gata formate, vrea să ne explice actul de formare, geneza acestor categorii, principii, legi, idei, gânduri.</p>', '<p><a id="cit113"></a>Economiştii ne explică cum se produce în cadrul acestor relaţii, dar nu ne explică cum se produc aceste relaţii, adică mişcarea istorică care le dă naştere. Pentru d-l Proudhon aceste relaţii sunt nişte principii, categorii şi idei abstracte, şi lui nu-i rămâne decât să facă <i>ordine</i> în aceste idei, care se găsesc orânduite după alfabet la sfârşitul oricărui tratat de economie politică. Materialul economiştilor este viaţa activă şi palpitantă a oamenilor; materialul d-lui Proudhon sunt dogmele economiştilor. Dar din moment ce nu se ţine seama de dezvoltarea istorică a relaţiilor de producţie, ale căror categorii nu sunt decât expresia lor teoretică, din moment ce nu vrem să vedem în aceste categorii decât idei, gânduri spontane, independente de relaţiile reale, suntem nevoiţi să atribuim originea acestor idei mişcării raţiunii pure. Cum dă naştere raţiunea pură, eternă, impersonală acestor idei? Cum le produce ea?</p>', '<p>Dacă am avea îndrăzneala d-lui Proudhon în materie de hegelianism, am spune: raţiunea se deosebeşte în sine însăşi de sine însăşi. Ce înseamnă aceasta? Raţiunea impersonală, neavând în afară de ea nici teren pe care să se pună, nici obiect căruia să i se opună, nici subiect cu care să se compună, se vede silită să facă o tumbă punându-se, opunându-se şi compunându-se — poziţie, opoziţie, compoziţie. Pe greceşte aşa ceva se cheamă: teză, antiteză şi sinteză. Celor care nu cunosc terminologia hegeliană, le vom da formula consacrată: afirmaţie, negaţie, negarea negaţiei. Iată ce înseamnă a spune lucrurilor pe nume. Desigur că nu e cabalistică, cu voia d-lui Proudhon, dar ăsta este limbajul acestei raţiuni atât de pure, rupte de individ. În locul individului comun, cu felul său obişnuit de a vorbi şi de a gândi, avem aici de-a face cu acest fel obişnuit, cu totul pur, minus individul.</p>', '<p>Trebuie oare să ne mai mirăm că orice lucru se prezintă în ultimă abstracţie — căci este vorba de o abstracţie, şi nu de o analiză — ca o categorie logică? Trebuie oare să ne mai mirăm că, renunţând treptat la tot ceea ce constituie individualismul unei case, că făcând abstracţie de materialele din care este construită, de forma care o caracterizează, nu veţi mai avea decât un corp; că, făcând abstracţie de limitele acestui corp, nu veţi mai avea decât un spaţiu; că, făcând în sfârşit abstracţie de dimensiunile acestui spaţiu, veţi ajunge să nu mai aveţi decât cantitatea cu totul pură, o categorie logică? Astfel, eliminând prin abstracţie dintr-un subiect toate pretinsele accidente, însufleţite sau neînsufleţite, oameni sau lucruri, avem dreptate când spunem că, făcând ultima abstracţie, vom ajunge să avem ca substanţă categoriile logice. Astfel, metafizicienii care, făcând aceste abstracţii, îşi închipuie că fac analiză şi, pe măsură ce se îndepărtează tot mai mult de lucruri, îşi închipuie că se apropie într-atât de ele încât le pătrund, aceşti metafizicieni au la rândul lor dreptate când spun că lucrurile din lumea aceasta sunt broderii pe canavaua categoriilor logice. Iată prin ce se deosebeşte filozoful de creştin. Creştinul nu are decât o singură incarnare a <i>logos</i>-ului, în ciuda logicii; filozoful nu mai termină cu incarnările. Cine poate să se mai mire atunci că tot ce există, că tot ce trăieşte pe pământ şi sub apă poate prin abstractizare să fie redus la o categorie logică? că în felul acesta întreaga lume reală poate să se înece în lumea abstracţiilor, în lumea categoriilor logice?</p>', '<p>Tot ce există, tot ce trăieşte pe pământ şi sub apă nu există, nu trăieşte decât printr-o mişcare oarecare. Astfel mişcarea istoriei dă naştere relaţiilor sociale, mişcarea industrială ne dă produsele industriale etc.</p>', '<p>După cum prin metoda abstracţiilor noi transformăm orice lucru în categorie logică, tot astfel nu avem decât să facem abstracţie de orice caracter distinctiv al diferitelor mişcări pentru a ajunge la mişcarea abstractă, la mişcarea pur formală, la formula pur logică a mişcării. Dacă în categoriile logice se găseşte substanţa oricări lucru, ne putem închipui că în formula logică a mişcării se găseşte <i>metoda absolută</i>, care nu numai că explică orice lucru, dar implică şi mişcarea fiecărui lucru.</p>', '<p>Aceasta este metoda absolută de care Hegel vorbeşte astfel:</p>', '<blockquote>„Metoda este forţa absolută, unică, supremă, infinită, căreia nu-i poate rezista nici un obiect; ea este tendinţa raţiunii de a se regăsi, de a se recunoaşte pe ea însăşi în orice lucru“ („Logica“, vol. III).</blockquote>', '<p>Dacă orice lucru se reduce la o categorie logică, iar orice mişcare, orice act de producţie la metodă, rezultă de la sine că orice ansamblu de produse şi de producţie, de obiecte şi de mişcare se reduce la o metafizică aplicată. Ceea ce Hegel a făcut pentru religie, drept etc., d-l Proudhon încearcă să facă pentru economia politică.</p>', '<p>Ce este deci această metodă absolută? Abstracţia mişcării. Ce este abstracţia mişcării? Mişcarea în stare abstractă. Ce este mişcarea în stare abstractă? Formula pur logică a mişcării sau mişcarea raţiunii pure. În ce constă mişcarea raţiunii pure? În a se pune, a se opune, a se compune; a se formula ca teză, antiteză, sinteză; sau: a se afirma, a se nega, a-şi nega negaţia.</p>', '<p>Cum ajunge raţiunea să se afirme, să devină o categorie determinantă? Aceasta este treaba raţiunii însăşi şi a apologeţilor ei.</p>', '<p>Dar, de îndată ce a reuşit să se formuleze ca teză, această teză, acest gând opus sie însuşi se dedublează în două gânduri contradictorii: pozitivul şi negativul, „da“ şi „nu“. Lupta dintre aceste două elemente antagoniste, cuprinse în antiteză, constituie mişcarea dialectică. „Da“ devenind „nu“, „nu“ devenind „da“, „da“ devenind în acelaşi timp „da“ şi „nu“, „nu“ devenind în acelaşi timp „nu“ şi „da“, contrariile se contrabalansează, se neutralizează, se paralizează. Contopirea acestor două gânduri contradictorii constituie un gând nou, care este sinteza lor. Acest gând nou se bifurcă şi el în două gânduri contradictorii, care se contopesc la rândul lor într-o nouă sinteză. Din acest proces de procreaţie se naşte un grup de gânduri. Acest grup de gânduri urmează aceeaşi mişcare dialectică ca şi o categorie simplă şi are drept antiteză un grup contradictoriu. Din aceste două grupe de gânduri se naşte un nou grup de gânduri care este sinteza lor.</p>', '<p>După cum din mişcarea dialectică a categoriilor simple ia naştere grupul, tot aşa din mişcarea dialectică a grupelor ia naştere seria, iar din mişcarea dialectică a seriilor ia naştere întregul sistem.</p>', '<p>Aplicaţi această metodă la categoriile economiei politice şi veţi găsi logica şi metafizica economiei politice, sau, cu alte cuvinte, veţi găsi categoriile economice cunoscute de toată lumea, traduse într-o limbă puţin cunoscută care le dă aerul de a fi proaspăt ieşite dintr-o minte de o raţiune pură; atât de mult par aceste categorii să se creeze unele pe altele, să se înlănţuie şi să se împletească unele cu altele prin simplul mecanism al mişcării dialectice. Cititorul să nu se sperie de această metafizică, cu întregul ei eşafodaj de categorii, de grupe, de serii şi de sisteme. D-l Proudhon, cu toată silinţa pe care şi-a dat-o de a se căţăra pe culmile <i>sistemului contradicţiilor</i>, nu a putut niciodată să se ridice mai sus de primele două trepte, ale tezei şi ale antitezei simple, dar şi de pe aceste două trepte, pe care a reuşit să se caţere numai de două ori, o dată a căzut cu capul în jos.</p>', '<p>Dar nu am expus până acum decât dialectica lui Hegel. Vom vedea mai târziu cum reuşeşte d-l Proudhon s-o reducă la proporţiile cele mai meschine. Astfel, pentru Hegel, tot ce s-a petrecut şi se petrece încă în lume este tocmai ceea ce se petrece în propria sa gândire. Astfel, filozofia istoriei nu este decât istoria filozofiei, a filozofiei sale. Nu mai există „istoria cronologică“, nu există decât „succesiunea ideilor în intelect“. El crede că poate să construiască lumea prin mişcarea gândirii, în timp ce nu face decât să reconstruiască sistematic ideile din capetele tuturor oamenilor şi să le clasifice după metoda sa absolută.</p>', '<p>\xa0</p>', '<p class="mid" style="text-align: center;"><b>A doua observaţie</b></p>', '<p>Categoriile economice nu constituie decât expresiile teoretice, abstracţiile relaţiilor sociale de producţie. D-l Proudhon, ca adevărat filozof ce este, înţelegând lucrurile pe dos, nu vede în relaţiile reale decât întruchiparea principiilor, a categoriilor care, ne spune tot d-l Proudhon-filozoful, dormitau în sânul „raţiunii impersonale a omenirii“.</p>', '<p>D-l Proudhon-economistul a înţeles prea bine că oamenii produc stofă, pânză, mătase, în cadrul unor relaţii de producţie determinate. Dar el nu a înţeles că şi aceste relaţii sociale determinate sunt produse de oameni, ca şi pânza, inul etc. Relaţiile sociale sunt strâns legate de forţele productive. Dobândind noi forţe productive, oamenii îşi schimbă modul lor de producţie şi, o dată cu el, felul lor de a-şi câştiga existenţa, îşi schimbă toate relaţiile lor sociale. <a id="cit114"></a>Moara acţionată cu mâna creează societatea cu stăpâni feudali; moara cu aburi societatea cu capitalişti industriali.</p>', '<p>Aceiaşi oameni care stabilesc relaţiile sociale corespunzătoare dezvoltării producţiei lor materiale produc şi principiile, ideile, categoriile corespunzătoare relaţiilor lor sociale.</p>', '<p>Aceste idei, aceste categorii sunt, prin urmare, tot atât de puţin eterne ca şi relaţiile pe care le exprimă. Ele sunt <i>produse istorice trecătoare</i>.</p>', '<p>Există o mişcare continuă de creştere a forţelor productive, de desfiinţare a relaţiilor sociale, de formare a ideilor; neschimbătoare este numai abstracţia mişcării — „moartea nemuritoare“.</p>', '<p>\xa0</p>', '<p class="mid" style="text-align: center;"><b>A treia observaţie</b></p>', '<p>Relaţiile de producţie ale oricărei societăţi formează un întreg. D-l Proudhon consideră relaţiile economice ca tot atâtea faze sociale care se nasc unele din altele, rezultând unele din altele ca antiteza din teză şi realizând în succesiunea lor logică raţiunea impersonală a omenirii.</p>', '<p>Singurul inconvenient al acestei metode este că, pornind la examinarea unei singure faze, d-l Proudhon nu poate s-o explice decât cu ajutorul tuturor celorlalte relaţii ale societăţii, relaţii pe care, totuşi, încă nu le-a făcut să se nască prin mişcarea sa dialectică. Când apoi d-l Proudhon trece la naşterea celorlalte faze cu ajutorul raţiunii pure, el procedează de parcă acestea ar fi nişte copii nou născuţi, uitând că ele au aceeaşi vârstă ca şi prima.</p>', '<p>Astfel, pentru a ajunge la constituirea valorii, care pentru el este baza oricărei evoluţii economice, el nu se putea lipsi de diviziunea muncii, de concurenţă etc. Totuşi, în <i>seria</i>, în <i>intelectul</i> d-lui Proudhon, în <i>succesiunea logică</i>, aceste relaţii încă nu existau.</p>', '<p>Construind cu ajutorul categoriilor economiei politice edificiul unui sistem ideologic, el dislocă verigile sistemului social şi transformă diferitele verigi ale societăţii în tot atâtea societăţi separate care se ivesc unele după altele. Cum ar putea, într-adevăr, simpla formulă logică a mişcării, a succesiunii, a timpului să explice organismul societăţii în care toate relaţiile coexistă simultan şi se sprijină unele pe altele?</p>', '<p>\xa0</p>', '<p class="mid" style="text-align: center;"><b>A patra observaţie</b></p>', '<p>Să vedem acum ce modificări aduce d-l Proudhon dialecticii lui Hegel atunci când o aplică la economia politică.</p>', '<p>Pentru d-l Proudhon, orice categorie economică are două laturi: una bună, alta rea. El priveşte categoriile cum îi priveşte micul burghez pe marii oameni ai istoriei: <i>Napoleon</i> este un om mare; el a făcut mult bine, dar a făcut şi mult rău.</p>', '<p><i>Latura bună</i> şi <i>latura rea</i>, <i>avantajul</i> şi <i>dezavantajul</i>, luate împreună, formează pentru d-l Proudhon <i>contradicţia</i> proprie fiecărei categorii economice.</p>', '<p>Problema care trebuie rezolvată este: menţinerea laturii bune, eliminându-se cea rea.</p>', '<p><i>Sclavajul</i> este o categorie economică ca oricare alta. Deci are şi el două laturi. Să facem abstracţie de latura urâtă şi să vorbim de cea frumoasă: bineînţeles că nu este vorba decât de sclavajul direct, de sclavajul negrilor din Surinam, din Brazilia, din regiunile meridionale ale Americii de Nord.</p>', '<p>Sclavajul direct este pivotul industriei burgheze, ca şi maşinile, creditul etc. Fără sclavaj nu ar exista bumbac; fără bumbac nu ar exista industria modernă. Numai sclavajul a dat valoare coloniilor, care au creat comerţul mondial, iar comerţul mondial este condiţia de existenţă a marii industrii. Astfel sclavajul este o categorie economică extrem de importantă.</p>', '<p>Fără sclavaj, America de Nord, ţara cea mai avansată, s-ar fi transformat într-o ţară patriarhală. Ştergeţi America de Nord de pe harta lumii şi veţi ajunge la anarhie, la decadenţa completă a comerţului şi a civilizaţiei moderne. Desfiinţati sclavajul şi veţi fi şters America de pe harta lumii.</p>', '<p>Astfel, sclavajul, fiind o categorie economică, a existat întotdeauna în instituţiile sociale ale diferitelor popoare. Popoarele moderne l-au mascat numai în propria lor ţară, dar l-au introdus fără mască în lumea nouă.</p>', '<p>Cum va încerca d-l Proudhon să salveze sclavajul? Punând <i>problema</i> menţinerii laturii bune a acestei categorii economice şi a eliminării celei rele.</p>', '<p>Hegel nu are probleme de pus. El nu are decât dialectica. D-l Proudhon nu a păstrat din dialectica lui Hegel decât limbajul. Mişcarea sa dialectică este deosebirea dogmatică dintre bun şi rău.</p>', '<p>Să-l privim un moment pe însuşi d-l Proudhon ca pe o categorie. Să cercetăm latura sa bună şi latura sa rea, calităţile şi defectele sale.</p>', '<p>Dacă faţă de Hegel el are meritul de a pune probleme pe care intenţionează să le rezolve spre binele omenirii, el are totodată inconvenientul de a fi steril atunci când este vorba să zămislească cu ajutorul dialecticii o nouă categorie. Ceea ce constituie esenţa mişcării dialectice este coexistenţa celor două laturi contradictorii, lupta şi contopirea lor într-o categorie nouă. E de ajuns să se pună problema eliminării laturii rele, pentru ca să se pună dintr-o dată capăt mişcării dialectice. Nu mai avem în faţa noastră o categorie care se pune şi se opune sie însăşi prin natura ei contradictorie, ci pe d-l Proudhon, care se zbuciumă, se zbate şi se agită între cele două laturi ale categoriei.</p>', '<p>Aflându-se astfel într-un impas din care e greu de ieşit prin mijloace legale, d-l Proudhon face o adevărată tumbă cu ajutorul căreia sare dintr-o dată într-o categorie nouă. Şi atunci se dezvăluie în faţa ochilor săi miraţi <i>seria din intelect</i>.</p>', '<p>El ia prima categorie întâlnită şi îi acordă arbitrar calitatea de a remedia inconvenientele categoriei de epurat. Astfel impozitele remediază, dacă este să dăm crezare d-lui Proudhon, inconvenientele monopolului, balanţa comercială inconvenientele impozitelor, iar proprietatea funciară inconvenientele creditului.</p>', '<p>Luând astfel pe rând categoriile economice una câte una şi făcând dintr-una <i>antidotul</i> celeilalte, d-l Proudhon izbuteşte să facă din acest amestec de contradicţii şi de antidoturi împotriva contradicţiilor două volume de contradicţii, pe care le intitulează pe drept cuvânt „Le système des contradictions économiques“.</p>', '<p>\xa0</p>', '<p class="mid" style="text-align: center;"><b>A cincea observaţie</b></p>', '<blockquote>„În raţiunea absolută, toate aceste idei... sunt la fel de simple şi de generale... De fapt noi nu ajungem la ştiinţă decât printr-un fel de <i>eşafodaj</i> al ideilor noastre. Dar adevărul în sine este în afara acestor figuri dialectice şi deasupra combinaţiilor spiritului nostru“ (Proudhon, vol. II, pag. 9).</blockquote>', '<p>Iată, dintr-o dată, printr-un fel de cotitură bruscă al cărei secret îl cunoaştem acum, cum devine metafizica economiei politice o iluzie! Niciodată d-l Proudhon nu a spus un lucru mai adevărat. Desigur, din moment ce întregul proces al mişcării dialectice se reduce la simplul procedeu de a opune ce e bun răului, de a pune probleme menite să elimine ce e rău şi de a face dintr-o categorie antidotul alteia, categoriile nu mai au spontaneitate; ideea „nu mai <i>funcţionează“;</i> ea nu mai are viaţă în ea. Ea nu se mai pune şi nu se mai descompune în categorii. Succesiunea categoriilor a devenit un fel de <i>eşafodaj</i>. Dialectica nu mai este mişcarea raţiunii absolute. Nu mai rămâne nimic din dialectică; în locul ei există cel mult o morală cu totul pură.</p>', '<p>Când d-l Proudhon vorbea de <i>seria din intelect</i>, de <i>succesiunea logică a categoriilor</i>, el declara hotărât că nu intenţionează să facă <i>istoria cronologică</i>, adică, după d-l Proudhon, succesiunea istorică în care <i>s-au manifestat</i> categoriile. Totul se petrece pentru el în <i>eterul pur al raţiunii</i>. Totul trebuia să decurgă din acest eter cu ajutorul dialecticii. Acum, când este vorba să pună în aplicare această dialectică, îi lipseşte raţiunea. Dialectica d-lui Proudhon reneagă dialectica lui Hegel, şi iată că d-l Proudhon este nevoit să recunoască că ordinea în care el prezintă categoriile economice nu mai este ordinea în care ele se nasc unele din altele. Evoluţiile economice nu mai sunt evoluţiile raţiunii însăşi.</p>', '<p>Dar ce ne dă d-l Proudhon? Istoria reală, adică după cum înţelege d-l Proudhon, succesiunea în care <i>s-au manifestat</i> cronologic categoriile? — Nu. Istoria, aşa cum se desfăşoară ea în însăşi idee? — Cu atât mai puţin. Deci nici istoria profană a categoriilor, nici istoria lor sfântă! Dar, în sfârşit, ce fel de istorie? — Istoria propriilor lui contradicţii. Să le vedem cum evoluează şi cum îl târăsc pe d-l Proudhon după ele.</p>', '<p>Înainte de a începe acest examen, care va prilejui a şasea observaţie importantă, mai trebuie să facem o observaţie de o importanţă mai mică.</p>', '<p>Să admitem împreună cu d-l Proudhon că istoria reală, istoria cronologică, este succesiunea istorică în care s-au manifestat ideile, categoriile, principiile.</p>', '<p>Fiecare principiu a avut secolul lui de manifestare. Principiul de autoritate, de pildă, a avut secolul al XI-lea, după cum principiul individualismului l-a avut pe cel de-al XVIII-lea. În consecinţă, secolul aparţinea principiului, şi nu principiul secolului. Cu alte cuvinte, principiul făcea istoria, nu istoria principiul. Când, apoi, pentru a salva atât principiile cât şi istoria, ne întrebăm de ce cutare principiu s-a manifestat în secolul al XI-lea sau în secolul al XVIII-lea, şi nu într-un altul, va trebui inevitabil să cercetăm amănunţit ce fel de oameni erau în secolul al XI-lea, ce fel erau cei din secolul al XVIII-lea, care erau nevoile lor, forţele lor productive, modul lor de producţie, materiile prime de producţie, care erau, în sfârşit, relaţiile de la om la om rezultate din toate aceste condiţii de existenţă. A adânci toate aceste chestiuni nu înseamnă oare a face istoria reală, profană a oamenilor din fiecare secol, a-i prezenta pe aceşti oameni în acelaşi timp ca pe autorii şi actorii propriei lor drame? Dar, din moment ce îi prezentaţi pe oameni ca pe actorii şi autorii propriei lor istorii, ajungeţi printr-un ocol la adevăratul punct de plecare, deoarece abandonaţi principiile eterne de la care aţi ponit la început.</p>', '<p>D-l Proudhon nu a înaintat destul nici măcar pe drumul ocolit pe care îl alege ideologul pentru a ajunge la calea cea largă a istoriei.</p>', '<p>\xa0</p>', '<p class="mid" style="text-align: center;"><b>A şasea observaţie</b></p>', '<p>Să păşim alături de d-l Proudhon pe drumul ocolit.</p>', '<p>Să admitem că relaţiile economice, privite ca <i>legi imuabile</i>, <i>principii eterne</i>, <i>categorii ideale</i>, au fost anterioare oamenilor activi şi întreprinzători; să admitem că aceste legi, aceste principii, aceste categorii au dormitat de la începutul începuturilor „în raţiunea impersonală a omenirii“. Am văzut că, datorită tuturor acestor eternităţi imuabile şi imobile, nu mai există istorie; există cel mult istoria în idee, adică istoria care se reflectă în mişcarea dialectică a raţiunii pure. Spunând că în mişcarea dialectică ideile nu se mai <i>„diferenţiază“</i>, d-l Proudhon a distrus şi <i>umbra mişcării</i> şi <i>mişcarea umbrelor</i>, cu ajutorul cărora s-ar fi putut, la rigoare, crea un simulacru de istorie. În schimb, el reproşează istoriei propria sa neputinţă, se leagă de orice, chiar şi de limba franceză.</p>', '<blockquote>„Deci nu este exact să se spună — afirmă d-l Proudhon-filozoful — că ceva apare, că ceva se produce: în civilizaţie, ca şi în univers, totul există, totul acţionează dintotdeauna. <i>Aşa se întâmplă cu toată economia socială“</i> (vol. II, pag. 102).</blockquote>', '<p>Atât de mare este forţa productivă a contradicţiilor care <i>funcţionează</i> în sistemul d-lui Proudhon şi care îl pun în funcţiune şi pe el, încât acesta, voind să explice istoria, este forţat s-o nege, voind să explice perindarea succesivă a relaţiilor sociale neagă faptul că <i>ceva</i> poate <i>să apară</i>, voind să explice producţia cu toate fazele ei contestă că <i>ceva se poate produce</i>.</p>', '<p>Astfel, pentru d-l Proudhon nu mai există nici istorie, nici succesiunea ideilor, şi totuşi cartea sa continuă să existe; şi tocmai această carte este, după propria sa expresie, <i>„istoria care corespunde succesiunii ideilor“</i>. Cum să găsim o formulă, căci d-l Proudhon este omul formulelor, cu ajutorul căreia să poată <i>sări dintr-o dată</i> peste toate aceste contradicţii?</p>', '<p>Pentru aceasta el a inventat o raţiune nouă, care nu este nici raţiunea absolută, pură şi imaculată, nici raţiunea comună a oamenilor activi şi întreprinzători din diferitele secole, ci o raţiune cu totul aparte, raţiunea societăţii-persoană, a subiectului <i>omenire</i>, care, sub pana d-lui Proudhon, apare câteodată şi ca <i>„geniu social“</i>, <i>„raţiune generală“</i> şi, în cele din urmă, ca <i>„raţiune umană“</i>. Această raţiune înzorzonată cu atâtea nume se face totuşi recunoscută la fiecare pas ca raţiune individuală a d-lui Proudhon cu latura ei bună şi latura ei rea, cu antidoturile şi problemele ei.</p>', '<p>„Raţiunea umană nu creează adevărul“, ascuns în profunzimile raţiunii absolute, eterne. Ea nu poate decât să-l dezvăluie. Dar adevărurile pe care ea le-a dezvăluit până acum sunt incomplete, insuficiente şi deci contradictorii. Aşadar, categoriile economice, fiind ele înseşi adevăruri descoperite, revelate de raţiunea umană, de geniul social, sunt şi ele incomplete şi conţin germenul contradicţiei. Până la d-l Proudhon geniul social nu a văzut decât <i>elementele antagoniste</i>, şi nu <i>formula sintetică</i>, amândouă ascunse simultan în <i>raţiunea absolută</i>. Relaţiile economice, nefiind altceva decât realizarea pe pământ a acestor adevăruri insuficiente, a acestor categorii incomplete, a acestor noţiuni contradictorii, sunt deci contradictorii prin ele însele şi prezintă cele două laturi, una bună şi alta rea.</p>', '<p>A găsi adevărul complet, noţiunea în toată plenitudinea ei, formula sintetică care să spulbere antinomia — iată problema pe care trebuie S-o rezolve geniul social. Iată de ce, în închipuirea d-lui Proudhon, acelaşi geniu social a fost nevoit să treacă dintr-o categorie într-alta, fără să fi reuşit până în prezent, cu toată bateria categoriilor sale, să smulgă lui dumnezeu, raţiunii absolute, o formulă sintetică.</p>', '<blockquote>„Mai întâi societatea“ (geniul social) „porneşte de la un prim fapt, emite o <i>ipoteză</i>... adevărată antinomie, ale cărei rezultate antagoniste se desfăşoară în economia socială în acelaşi mod în care în spirit ele ar putea fi deduse ca nişte consecinţe ale ei; astfel că mişcarea industrială, urmând în totul deducţia ideilor, se împarte în două curente: unul cu efecte utile, celălalt cu rezultate funeste... Pentru a constitui armonios acest principiu cu două feţe şi pentru a rezolva această antinomie, societatea scoate la iveală o <i>a doua</i> antinomie, care curând va fi urmată de o a treia; acesta va fi <i>mersul geniului social</i>, până când, epuizând toate contradicţiile sale — presupun, căci acest lucru nu a fost dovedit, că contradicţiile proprii umanităţii au un sfârşit —, revine dintr-un salt la toate poziţiile sale anterioare şi rezolvă printr-o <i>singură formulă</i> toate problemele sale“ (vol. I, pag. 133).</blockquote>', '<p>După cum înainte <i>antiteza</i> s-a transformat în <i>antidot</i>, tot aşa <i>teza</i> devine acum <i>ipoteză</i>. Din partea d-lui Proudhon, această schimbare de termeni nu ne mai miră. Raţiunea umană, care numai pură nu este, deoarece nu are decât vederi incomplete, se loveşte la fiecare pas de noi probleme de rezolvat. Fiecare teză nouă pe care o descoperă în raţiunea absolută şi care este negarea primei teze devine pentru ea o sinteză pe care o acceptă destul de naiv ca soluţie a problemei în chestiune. Şi astfel această raţiune se zbate în contradicţii mereu noi, până când, ajungând la capătul contradicţiilor, observă că toate aceste teze şi sinteze nu sunt decât nişte ipoteze contradictorii. În perplexitatea sa, „raţiunea umană, geniul social, revine dintr-un salt la toate poziţiile sale anterioare şi rezolvă printr-o singură formulă toate problemele sale“. Această formulă unică, în treacăt fie spus, constituie adevărata descoperire a d-lui Proudhon. Este <i>valoarea constituită</i>.</p>', '<p>Nu se fac ipoteze decât în vederea unui scop oarecare. Scopul pe care şi-l propune în primul rând geniul social, căruia îi dă glas d-l Proudhon, este acela de a elimina din fiecare categorie economică tot ce este rău, rămânând numai ceea ce este bun. Pentru el, binele suprem, adevăratul scop practic, este <i>egalitatea</i>. Şi de ce geniul social preferă mai curând egalitatea decât inegalitatea, fraternitatea, catolicismul sau oricare alt principiu? Pentru că „omenirea nu a realizat în mod succesiv atâtea ipoteze particulare decât în vederea unei ipoteze superioare“, care este tocmai egalitatea. Cu alte cuvinte, pentru că egalitatea este idealul d-lui Proudhon. El îşi închipuie că diviziunea muncii, creditul, fabrica, într-un cuvânt toate relaţiile economice, nu au fost inventate decât în favoarea egalităţii, şi totuşi ele au sfârşit întotdeauna prin a se întoarce împotriva ei. Pentru că istoria şi ficţiunea d-lui Proudhon se contrazic la fiecare pas, el ajunge la concluzia că între ele există o contradicţie. Dacă există o contradicţie, ea există numai între ideea sa fixă şi mişcarea reală.</p>', '<p>De acum înainte latura bună a unei relaţii economice este aceea care afirmă egalitatea; latura rea este aceea care o neagă şi afirmă inegalitatea. Orice categorie nouă este o ipoteză a geniului social, care urmăreşte să elimine inegalitatea creată de ipoteza precedentă. În rezumat, egalitatea este <i>intenţia primitivă</i>, <i>tendinţa mistică</i>, <i>scopul providenţial</i> pe care geniul social îl are neîncetat înaintea ochilor, învârtindu-se în cercul contradicţiilor economice. Prin urmare, <i>providenţa</i> este locomotiva care trage bagajul economic al d-lui Proudhon mai bine decât raţiunea sa pură şi volatilizată. EI a consacrat providenţei un întreg capitol, care urmează după capitolul cu privire la impozite.</p>', '<p>Providenţă, scop providenţial — iată marele cuvânt întrebuinţat astăzi pentru a explica mersul istoriei. De fapt, cuvântul acesta nu explică nimic. Este cel mult o formă declamatorie, o parafrazare ca oricare alta a faptelor.</p>', '<p>Este o realitate faptul că în Scoţia a crescut valoarea proprietăţilor funciare datorită dezvoltării industriei engleze. Această industrie a deschis lânii noi debuşee. Pentru a produce lână pe scară mare trebuiau transformate ogoarele în păşuni. Pentru a înfăptui această transformare trebuiau concentrate proprietăţile. Pentru a concentra proprietăţile trebuiau desfiinţate micile ferme arendate, trebuiau alungaţi mii de fermieri din regiunea lor de baştină, iar în locul lor trebuiau puşi câţiva păstori care să supravegheze milioane de oi. Astfel, prin transformări succesive, proprietatea funciară a avut în Scoţia drept rezultat alungarea oamenilor de către oi. Dacă veţi spune acum că scopul providenţial al instituţiei proprietăţii funciare în Scoţia a fost alungarea oamenilor de către oi, veţi face istorie providenţială.</p>', '<p>Desigur, năzuinţa spre egalitate este proprie secolului nostru. A afirma însă că toate secolele anterioare, cu nevoi şi mijloace de producţie etc. cu totul diferite, căutau în mod providenţial să realizeze egalitatea înseamnă în primul rând a substitui oamenii şi mijloacele secolului nostru oamenilor şi mijloacelor secolelor anterioare şi a nu înţelege mişcarea istorică prin care generaţiile succesive transformau rezultatele obţinute de generaţiile precedente. Economiştii ştiu foarte bine că acelaşi lucru care pentru unul este materie prelucrată nu este pentru altul decât materie primă pentru o nouă producţie.</p>', '<p>Presupuneţi, aşa cum face d-l Proudhon, că geniul social ar fi produs sau, mai bine zis, ar fi improvizat pe seniorii feudali cu scopul providenţial de a-i transforma pe <i>dijmaşi în lucrători responsabili şi egali între ei;</i> veţi face astfel o substituire de scopuri şi de persoane foarte demnă de această providenţă, care a introdus în Scoţia proprietatea funciară pentru a-şi procura plăcerea diabolică de a înlocui pe oameni cu oi.</p>', '<p>Dar, pentru că d-l Proudhon manifestă un interes atât de duios pentru providenţă, îi atragem luarea-aminte asupra „Istoriei economiei politice“ a d-lui Villeneuve-Bargemont, care de asemenea aleargă după un scop providenţial. Acest scop nu mai este egalitatea, ci catolicismul.</p>', '<p>\xa0</p>', '<p class="mid" style="text-align: center;"><b>A şaptea şi ultima observaţie</b></p>', '<p>Economiştii folosesc un procedeu foarte straniu. Pentru ei nu există decât două feluri de instituţii: artificiale şi naturale. Instituţiile feudale sunt artificiale, cele burgheze sunt naturale. Ei seamănă în această privinţă cu teologii, care împart şi ei religiile în două categorii. Orice religie care nu este a lor este o născocire a oamenilor, pe când propria lor religie este o revelaţie divină. Susţinând că relaţiile actuale — relaţiile de producţie burgheze — sunt naturale, economiştii lasă să se înţeleagă că ele sunt relaţii prin care se creează avuţia şi se dezvoltă forţele productive conform legilor naturii. Însăşi aceste relaţii sunt deci legi naturale, independente de influenţa timpului. Sunt legi eterne care trebuie să guverneze întotdeauna societatea. Prin urmare, până acum a existat istorie, dar acum ea nu mai există. A existat istorie pentru că au existat instituţii feudale şi pentru că în aceste instituţii feudale găsim relaţii de producţie cu totul diferite de cele ale societăţii burgheze pe care economiştii le prezintă ca naturale şi deci ca eterne.</p>', '<p>Şi feudalismul îşi avea proletariatul lui — iobagii, care purtau în sine toţi germenii burgheziei. Producţia feudală avea de asemenea două elemente antagoniste, considerate şi ele ca fiind <i>latura frumoasă</i> şi <i>latura rea</i> a feudalismului, fără să ţină seama că latura rea ajunge întotdeauna să învingă latura frumoasă. Latura rea, generând lupta, produce mişcarea care face istoria. Dacă, în timpul dominaţiei feudalismului, economiştii, entuziasmaţi de virtuţile cavalereşti, de dulcea armonie dintre drepturi şi datorii, de viaţa patriarhală a oraşelor, de starea de prosperitate a industriei casnice de la ţară, de dezvoltarea industriei organizată pe corporaţii, jurande [colegii de juraţi, exercitând autoritatea supremă în corporaţie] şi bresle, în sfârşit de tot ceea ce constituie partea frumoasă a feudalismului, şi-ar fi pus problema să elimine tot ceea ce întunecă acest tablou — iobăgia, privilegiile, anarhia —, ce s-ar fi întâmplat? S-ar fi distrus toate elementele care generau lupta şi s-ar fi înăbuşit în germen dezvoltarea burgheziei. S-ar fi pus problema absurdă de a elimina istoria.</p>', '<p>Când burghezia a învins, nu a mai fost vorba nici de latura bună, nici de cea rea a feudalismului. Ea a pus stăpânire pe forţele productive pe care le-a dezvoltat în timpul feudalismului. Toate vechile forme economice, relaţiile civile care le corespundeau, regimuri politice, care erau expresia oficială a vechii societăţi civile, au fost sfărâmate.</p>', '<p>Astfel, pentru a avea o părere justă despre producţia feudală, ea trebuie să fie privită ca un mod de producţie bazat pe antagonism. Trebuie arătat că avuţia a fost produsă în cadrul acestui antagonism, că o dată cu antagonismul dintre clase s-au dezvoltat şi forţele productive, că una din clase, latura rea, negativă a societăţii, a crescut mereu până ce s-au copt condiţiile materiale ale emancipării ei. Nu înseamnă oare aceasta că modul de producţie, că relaţiile în cadrul cărora se dezvoltă forţele productive nu sunt nicidecum legi eterne, dar că ele corespund unui anumit nivel de dezvoltare a oamenilor şi a forţelor lor productive, şi că o schimbare a forţelor productive ale oamenilor aduce în mod necesar o schimbare a relaţiilor de producţie? Deoarece înainte de toate importă ca lumea să nu fie lipsită de roadele civilizaţiei dobândite de forţele productive, trebuie sfărâmate formele tradiţionale în cadrul cărora ele au fost produse. Din acest moment clasa revoluţionară devine conservatoare.</p>', '<p>Burghezia porneşte cu un proletariat care este, la rândul său, o rămăşiţă a proletariatului din timpurile feudale. În cursul dezvoltării sale istorice, burghezia dezvoltă în mod inevitabil caracterul ei antagonist, care la început e mai mult sau mai puţin camuflat, existând numai în stare latentă. Pe măsură ce burghezia se dezvoltă, se dezvoltă în sânul ei un proletariat nou, proletariatul modern; între clasa proletară şi clasa burgheză se desfăşoară o luptă care, înainte de a fi simţită de ambele părţi, înainte de a fi observată, apreciată, înţeleasă, recunoscută şi declarată făţiş, se manifestă la început numai prin conflicte parţiale şi de scurtă durată, prin acte izolate de distugere. Pe de altă parte, dacă toţi membrii burgheziei moderne au un interes comun în măsura în care formează o clasă opusă altei clase, ei au interese opuse, antagoniste, în relaţiile pe care le au unii faţă de alţii. Aceste interese opuse decurg din condiţiile economice ale vieţii lor burgheze. Zi de zi se vădeşte tot mai mult că relaţiile de producţie în care se mişcă burghezia nu au un caracter unitar, un caracter simplu, ci un caracter ambiguu; că în cadrul aceloraşi relaţii în care se produce avuţia se produce şi mizeria; că în cadrul aceloraşi relaţii în care se dezvoltă forţele productive se dezvoltă şi o forţă represivă; că aceste relaţii nu produc <i>avuţia burgheză</i>, adică avuţia clasei burgheze, decât ruinând mereu alţi membri ai acestei clase şi formând un proletariat tot mai numeros.</p>', '<p>Cu cât iese la iveală acest caracter antagonist, cu atât mai mult economiştii, aceşti reprezentanţi ştiinţifici ai producţiei burgheze, ajung în conflict cu propria lor teorie şi în rândurile lor se formează diverse şcoli.</p>', '<p>Astfel există economişti <i>fatalişti</i>, care în teoriile lor sunt tot atât de nepăsători faţă de ceea ce numesc ei laturile negative ale producţiei burgheze pe cât sunt de nepăsători, în practică, burghezii înşişi faţă de suferinţele proletariatului, cu ajutorul căruia ei fac avere. Această şcoală fatalistă se împarte în clasici şi romantici. Clasicii, ca Adam Smith şi Ricardo, reprezintă o burghezie care, luptând încă împotriva rămăşiţelor societăţii feudale, se preocupă numai de curăţirea relaţiilor economice de rămăşiţele feudale, de sporirea forţelor productive, pentru a da un nou avânt industriei şi comerţului. După concepţia lor, suferinţele proletariatului care participă la această luptă şi care este absorbit de această muncă febrilă nu sunt decât suferinţe trecătoare, accidentale, pe care el însuşi le consideră ca atare. Economiştii, ca Adam Smith şi Ricardo, care sunt istoricii acestei epoci, nu au altă misiune decât să demonstreze cum se dobândeşte avuţia în cadrul relaţiilor de producţie burgheze, să formuleze aceste relaţii sub formă de categorii, de legi şi să demonstreze că, pentru producerea avuţiilor, aceste legi, aceste categorii sunt mult superioare legilor şi categoriilor societăţii feudale. Mizeria nu este pentru ei decât durerile facerii care însoţesc orice naştere, atât în natură cât şi în industrie.</p>', '<p>Romanticii aparţin epocii noastre, în care burghezia este în opoziţie directă cu proletariatul, în care mizeria este tot atât de abundentă ca şi bogăţia. Economiştii adoptă o atitudine de fatalişti blazaţi care, de la înălţimea poziţiei lor, aruncă o privire de dispreţ suveran asupra oamenilor-maşini prin a căror muncă se creează avuţiile. Ei copiază toate raţionamentele predecesorilor, iar indiferenţa care la aceştia era o naivitate devine la ei o cochetărie.</p>', '<p>Urmează apoi <i>şcoala umanitaristă</i>, care se preocupă de partea negativă a relaţiilor actuale de producţie. Ca să aibă conştiinţa împăcată ea caută să atenueze pe cât posibil contrastele existente; ea deplânge în mod sincer mizeria proletariatului, concurenţa deşănţată dintre burghezi; ea îi sfătuieşte pe muncitori să fie cumpătaţi, să muncească bine şi să nu facă mulţi copii; iar burghezilor le recomandă să fie chibzuiţi în zelul lor de a produce. Toată teoria acestei şcoli se bazează pe nesfârşite discriminări între teorie şi practică, între principii şi rezultate, între idee şi aplicare, între conţinut şi formă, între esenţă şi realitate, între drept şi fapt, între latura bună şi latura rea.</p>', '<p>Şcoala <i>filantropică</i> este şcoala umanitaristă perfecţionată. Ea neagă inevitabilitatea antagonismului; ea vrea să transforme pe toţi omenii în burghezi; ea vrea să traducă în viaţă teoria, întrucât teoria se deosebeşte de practică şi nu conţine antagonisme. Este de la sine înţeles că în teorie este uşor să faci abstracţie de contradicţiile pe care le întâlneşti în realitate la fiecare pas. Această teorie ar deveni astfel realitatea idealizată. Aşadar, filantropii vor să menţină categoriile care exprimă relaţiile burgheze, dar fără antagonismul care constituie esenţa acestor categorii şi de care ele sunt inseparabile. Ei îşi închipuie că luptă serios împotriva practicii burgheze, în timp ce ei sunt mai burghezi decât ceilalţi.</p>', '<p>După cum <i>economiştii</i> sunt reprezentanţii ştiinţifici ai clasei burgheze, <i>socialiştii</i> şi <i>comuniştii</i> sunt teoreticienii clasei proletare. Atâta timp cât proletariatul nu este încă destul de dezvoltat pentru a se constitui ca clasă şi, în consecinţă, lupta dintre proletariat şi burghezie nu are încă un caracter politic, iar forţele productive nu sunt încă destul de dezvoltate în sânul burgheziei însăşi pentru a lăsa să se întrevadă condiţiile materiale necesare eliberării proletariatului şi formării unei societăţi noi, aceşti teoreticieni nu sunt decât nişte utopişti, care improvizează sisteme pentru a face faţă nevoilor claselor oprimate şi aleargă după o ştiinţă regeneratoare. <a id="cit112"></a>Dar, pe măsură ce istoria merge înainte şi, o dată cu ea, lupta proletariatului se conturează mai precis, ei nu mai au nevoie să inventeze o ştiinţă; ajunge să înţeleagă ceea ce se petrece în faţa ochilor lor şi să devină exponenţi conştienţi ai acestei situaţii. Atâta timp cât ei aleargă după ştiinţă şi nu fac decât să creeze sisteme, atâta timp cât sunt la începutul luptei, ei nu văd în mizerie decât mizerie, fără să vadă latura ei revoluţionară, distructivă, care va răsturna vechea societate. Dar, din moment ce această latură este văzută, ştiinţa produsă de mişcarea istorică, participând la această mişcare în deplină cunoştinţă de cauză, încetează să mai fie o ştiinţă doctrinară şi devine o ştiinţă revoluţionară.</p>', '<p>Să revenim la d-l Proudhon.</p>', '<p>Fiecare relaţie economică are o latură bună şi una rea: este singurul punct în care d-l Proudhon nu se dezminte. Latura bună este, după părerea lui, scoasă în evidenţă de economişti; latura rea este demascată de socialişti. El împrumută de la economişti convingerea în necesitatea relaţiilor economice veşnice şi de la socialişti iluzia de a nu vedea în mizerie decât mizerie. El este de acord şi cu unii, şi cu alţii, referindu-se la autoritatea ştiinţei. Pentru el ştiinţa se reduce la dimensiunile infime ale unei formule ştiinţifice; el este în goană veşnică după formule. Ca atare, d-l Proudhon îşi închipuie că a făcut critica economiei politice şi a comunismului; dar el este mai prejos de ambele. Mai prejos decât economiştii, pentru că, fiind filozof şi având la îndemână o formulă magică, a crezut că nu mai este nevoie să intre în amănunte pur economice; mai prejos de socialişti, pentru că nu are nici destul curaj şi nici destulă perspicacitate ca să se ridice, speculativ cel puţin, deasupra orizontului burghez.</p>', '<p>Vrea să fie o sinteză şi nu este decât o eroare compusă.</p>', '<p>Vrea să planeze, ca om de ştiinţă, deasupra burghezilor şi a proletarilor; dar nu este decât un mic-burghez, care oscilează neîncetat între capital şi muncă, între economia politică şi comunism.</p>'],
'idChr': '2.03.03text',
'title': `Metoda metafizicii economiei politice`,
'info': 'Marx (1847): Mizeria filozofiei',
},
{'year': '1847',
'image': 'marxy',
'content': ['<h6 style="text-align: center;">Grevele şi coaliţiile muncitorilor</h6>', '<blockquote>„Orice mărire a salariilor nu poate avea altă consecinţă decât urcarea preţului grâului, al vinului etc., adică creşterea mizeriei. Căci ce este salariul? Este preţul de cost al grâului etc.; este preţul integral al oricărui lucru. Să mergem şi mai departe: salariul este proporţionalitatea elementelor care constituie avuţia şi care sunt consumate în fiecare zi de masele de muncitori în scopul reproducţiei. Or, a dubla salariile... înseamnă a atribui fiecăruia dintre producători o parte mai mare decât produsul său, ceea ce constituie o contradicţie; dacă urcarea nu are loc decât într-un mic număr de industrii, aceasta înseamnă a provoca o perturbare generală a schimbului, într-un cuvânt creşterea mizeriei... Eu susţin că este imposibil ca grevele urmate de o urcare a salariilor să nu ducă la o scumpire generală; lucrul acesta este tot atât de sigur după cum doi şi cu doi fac patru“ (Proudhon, vol. I, pag. 110 şi 111).</blockquote>', '<p>Negăm toate aceste afirmaţii, cu excepţia afirmaţiei că doi şi cu doi fac patru.</p>', '<p>În primul rând, nu există <i>scumpire generală</i>. Dacă preţul tuturor lucrurilor se dublează o dată cu salariul, atunci nu se produce nici o schimbare a preţurilor, ci numai a expresiilor.</p>', '<p>Apoi o urcare generală a salariilor nu poate niciodată să provoace o scumpire mai mult sau mai puţin generală a mărfurilor. Într-adevăr, dacă toate industriile ar folosi acelaşi număr de muncitori în raport cu capitalul fix sau cu uneltele de producţie pe care le folosesc, o urcare generală a salariilor ar produce o scădere generală a profiturilor, iar preţul curent al mărfurilor nu ar suferi nici o schimbare.</p>', '<p>Cum însă raportul dintre munca manuală şi capitalul fix nu este acelaşi în diferitele industrii, toate industriile care folosesc un capital fix relativ mai mare şi mai puţini muncitori vor fi silite, mai curând sau mai târziu, să scadă preţul mărfurilor lor. În cazul contrar, când preţul mărfurilor nu scade, profitul lor se va ridica peste nivelul general al profiturilor. Maşinile nu sunt salariaţi. Prin urmare, urcarea generală a salariilor se răsfrânge mai puţin asupra industriilor care în comparaţie cu altele folosesc mai multe maşini şi mai puţini muncitori. Deoarece concurenţa tinde însă întotdeauna să niveleze rata profitului, profitul care se ridică peste nivelul general al profiturilor nu pote fi decât temporar. Astfel, cu excepţia câtorva oscilaţii, o urcare generală a salariilor ar aduce, în locul unei urcări generale a preţurilor, cum spune d-l Proudhon, o scădere parţială, adică o scădere a preţului curent al mărfurilor, care se fabrică mai ales cu ajutorul maşinilor.</p>', '<p>Urcarea şi scăderea profitului şi a salariilor nu exprimă decât proporţia în care capitaliştii şi muncitorii participă la produsul unei zile de muncă, fără a influenţa în majoritatea cazurilor preţul produsului. Dar că „grevele urmate de o urcare a salariilor duc la o scumpire generală, chiar la creşterea mizeriei“, acestea sunt idei care nu pot să încolţească decât în mintea unui poet neînţeles.</p>', '<p>În Anglia, grevele au prilejuit întotdeauna inventarea şi aplicarea unor noi maşini. <a id="cit115"></a>Maşinile erau, se poate spune, arma întrebuinţată de capitalişti pentru a înăbuşi revolta muncitorilor calificaţi. Self-acting mule [selfactor, maşină automată de filat], cea mai mare invenţie a industriei moderne, a scos din luptă pe torcătorii răsculaţi. Chiar dacă coaliţiile şi grevele nu ar avea alt rezultat decât acela de a stârni împotriva lor invenţiile în domeniul mecanicii, şi în acest caz ele ar avea o influenţă extraordinară asupra dezvoltării industriei.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Economiştii şi socialiştii sunt de acord asupra unui singur punct: condamnarea <i>coaliţiilor</i>. Numai motivarea actului de condamnare diferă.</p>', '<p>Economiştii spun muncitorilor: nu vă coalizaţi. Coalizându-vă, stânjeniţi mersul regulat al industriei, împiedicaţi pe fabricanţi să efectueze comenzile, perturbaţi comerţul şi grăbiţi introducerea maşinilor, care, făcând o parte din munca voastră inutilă, vă silesc să acceptaţi un salariu şi mai scăzut. De altfel, degeaba vă străduiţi: salariul vostru va fi întotdeauna determinat de raportul dintre braţele cerute şi braţele oferite, iar revolta voastră împotriva legilor eterne ale economiei politice înseamnă un efort pe cât de ridicol, pe atât de primejdios.</p>', '<p>Socialiştii spun muncitorilor: nu vă coalizaţi, pentru că, la urma urmei, ce veţi câştiga prin aceasta? O majorare a salariilor? Economiştii vă vor dovedi cu prisosinţă că, după ce în caz de izbândă veţi fi obţinut pentru scurtă vreme cei câţiva gologani în plus, va urma o reducere permanentă a salariilor. Calculatori îndemânatici vă vor dovedi că va dura ani de zile până să vă scoateţi, cu ajutorul majorării salariului, toate cheltuielile pe care aţi trebuit să le faceţi în vederea organizării şi întreţinerii coaliţiilor. Şi apoi noi, în calitatea noastră de socialişti, vă spunem că, lăsând la o parte această chestiune bănească, tot muncitori veţi rămâne şi de acum încolo, iar patronii vor continua să fie patroni, ca şi înainte. Deci renunţaţi la coaliţii, renunţaţi la politică, căci a face coaliţii nu înseamnă oare a face politică?</p>', '<p>Economiştii vor ca muncitorii să rămână în societate aşa cum există ea şi cum a fost consemnată şi pecetluită în manualele lor.</p>', '<p>Socialiştii vor ca muncitorii să nu se atingă de vechea societate, pentru a putea intra mai uşor în noua societate, pe care ei le-au pregătit-o cu atâta prevedere.</p>', '<p>Dar, în ciuda unora şi a celorlalţi, în ciuda manualelor şi a utopiilor, coaliţiile nu au încetat nici o clipă să progreseze şi să capete amploare o dată cu dezvoltarea şi creşterea industriei moderne. Acest lucru este astăzi atât de evident, încât gradul de dezvoltare pe care l-a atins coaliţia muncitorească într-o ţară arată limpede locul pe care această ţară îl ocupă în ierarhia pieţei mondiale. Anglia, ţara în care industria a atins treapta cea mai înaltă de dezvoltare, are coaliţiile cele mai cuprinzătoare şi cele mai bine organizate.</p>', '<p>În Anglia, muncitorii nu s-au mărginit numai la coaliţii parţiale având drept unic scop o grevă trecătoare şi care să fi încetat o dată cu ea. S-au format coaliţii permanente, trade-unionuri, care servesc muncitorilor ca bastion în lupta lor împotriva patronilor. În momentul de faţă, toate aceste trade-unionuri locale sunt unite în „National Association of United Trades“, care numără până în prezent 80.000 de membri şi al cărei comitet central se află la Londra. Organizarea acestor greve, coaliţii, trade-unionuri a mers mână în mână cu luptele politice ale muncitorilor, care constituie acum un mare partid politic sub numele de <i>cartişti</i>.</p>', '<p>Primele încercări ale muncitorilor de <i>a se asocia</i> îmbracă totdeauna forma coaliţiilor.</p>', '<p>Marea industrie concentrează într-un singur loc o mulţime de oameni care nu se cunosc între ei. Concurenţa le scindează interesele; dar menţinerea salariului, acest interes comun faţă de patronul lor, îi uneşte în aceeaşi idee de împotrivire: <i>coalizare</i>. Astfel coaliţia are întotdeauna un scop dublu: acela de a pune capăt concurenţei dintre muncitori, ca prin eforturi comune ei să poată face concurenţă capitalistului. Dacă primul scop al rezistenţei a fost numai acela de a menţine salariile, mai târziu, pe măsură ce capitaliştii se unesc, la rândul lor, în vederea represiunii muncitorilor, coaliţiile, la început izolate, se grupează şi, în faţa capitalului întotdeauna unit, menţinerea asociaţiei devine pentru ei mult mai însemnată decât menţinerea salariului. Cât de adevărat este acest lucru rezultă din faptul că economiştii englezi sunt foarte miraţi când văd că muncitorii sacrifică o bună parte din salariul lor în folosul asociaţiilor create, după părerea acestor economişti, numai în vederea apărării salariului. În această luptă — adevărat război civil — se îmbină şi se dezvoltă toate elementele necesare bătăliei care va să vină. O dată ajunsă la acest punct, asociaţia capătă un caracter politic.</p>', '<p>Condiţiile economice au transformat mai întâi masa populaţiei în muncitori. Dominaţia capitalului i-a făurit acestei mase o situaţie comună, interese comune. Astfel această masă a şi ajuns să fie o clasă faţă de capital, dar nu încă pentru sine însăşi. În lupta din care am semnalat numai câteva faze, această masă se uneşte, se constituie ca clasă pentru sine însăşi. Interesele pe care le apără devin interese de clasă. Iar lupta dintre clase este o luptă politică.</p>', '<p>Cât priveşte istoria burgheziei, ea prezintă două faze distincte: o fază în care s-a constituit ca clasă în condiţiile dominaţiei feudalismului şi a monarhiei absolute, şi o fază în care, fiind constituită ca clasă, ea a răsturnat feudalismul şi monarhia pentru a transforma vechea societate într-o societate burgheză. Prima dintre aceste faze a fost mai lungă şi a cerut cele mai mari eforturi. Şi burghezia a început lupta ei prin formarea unor coaliţii parţiale împotriva seniorilor feudali.</p>', '<p>S-au făcut multe cercetări pentru reconstituirea diferitelor faze istorice parcurse de burghezie de la comuna orăşenească medievală, autonomă, până la constituirea ei ca clasă.</p>', '<p>Dar când este vorba de explicarea grevelor, a coaliţiilor şi a celorlalte forme sub care proletarii se organizează sub ochii noştri ca clasă, unii sunt cuprinşi de o adevărată teamă, alţii afişează un dispreţ <i>transcendental</i>.</p>', '<p>Existenţa unei clase asuprite este condiţia vitală a oricărei societăţi bazate pe antagonismul dintre clase. Eliberarea clasei asuprite presupune deci în mod necesar crearea unei societăţi noi. Pentru ca o clasă asuprită să se poată elibera, trebuie atinsă o treaptă pe care forţele productive deja cucerite şi relaţiile sociale existente să nu mai poată coexista. Dintre toate uneltele de producţie, cea mai puternică forţă productivă este însăşi clasa revoluţionară. Organizarea elementelor revoluţionare ca clasă presupune existenţa tuturor forţelor productive care în genere puteau să ia naştere în sânul vechii societăţi.</p>', '<p>Înseamnă oare aceasta că după prăbuşirea vechii societăţi va exista dominaţia unei noi clase, exprimată într-o nouă putere politică? Nu.</p>', '<p>Condiţia eliberării clasei muncitoare este desfiinţarea tuturor claselor, după cum condiţia eliberării stării a treia, a burgheziei, a însemnat desfiinţarea tuturor stărilor <a href="javascript:void(0);" id="n95">[95]</a> de orice fel.</p>', '<p><a id="cit37"></a>Clasa muncitoare va înlocui, în cursul dezvoltării ei, vechea societate burgheză cu o asociaţie care exclude clasele şi antagonismul dintre ele, iar putere politică propriu-zisă nu va mai exista, pentru că puterea politică este tocmai expresia oficială a antagonismului dintre clase din societatea burgheză.</p>', '<p>Deocamdată antagonismul dintre proletariat şi burghezie este o luptă de clasă, luptă a cărei ultimă expresie înseamnă o revoluţie totală. De altfel este oare de mirare că o societate bazată pe <i>opoziţia</i> dintre clase ajunge la <i>contradicţia</i> brutală al cărei ultim deznodământ este o luptă corp la corp?</p>', '<p>Să nu se spună că mişcarea socială exclude mişcarea politică. Nu există mişcare politică care să nu fie în acelaşi timp şi socială.</p>', '<p>Abia prin instaurarea unei ordini în care să nu mai existe nici clase şi nici antagonismul dintre clase, <i>evoluţiile sociale</i> vor înceta să mai fie <i>revoluţii politice</i>. Până atunci, în ajunul oricărei reorganizări generale a societăţii, ultimul cuvânt al ştiinţei sociale va fi totdeauna:</p>', '<p class="quotef" style="text-align: center;">„Luptă sau moarte; lupta sângeroasă sau neantul. Iată cum se pune în mod implacabil problema“ <i>(George Sand)</i>.\r\n</p>'],
'idChr': '2.03.04text',
'title': `Grevele şi coaliţiile muncitorilor`,
'info': 'Marx (1847): Mizeria filozofiei',
},
{'year': '1865',
'image': 'marx',
'content': ['<h6 style="text-align: center;">Despre Prouhon.<br/>[Scrisoare către J. B. Schweitzer]</h6>', '<p class="right" style="text-align: right;">24 ianuarie 1865</p>', '<p><i>Stimate domn</i>,</p>', '<p>Am primit ieri o scrisoare prin care îmi cereţi să vă fac o apreciere amănunţită asupra lui <i>Proudhon</i>. Lipsa de timp nu-mi îngăduie să vă satisfac dorinţa. Pe deasupra, nu am la îndemână aici <i>nici una</i> din lucrările lui. Pentru a vă dovedi însă că sunt gata să vă servesc, am făcut în pripă o scurtă schiţă. Veţi puta apoi face adăugiri, o veţi putea completa, scurta, în sfârşit veţi face cu ea ce veţi crede de cuviinţă.</p>', '<p>Primele încercări ale lui Proudhon nu mi le mai amintesc. Lucrarea lui şcolărească despre <i>„limba universală“</i> dovedeşte cu câtă dezinvoltură ataca probleme pentru a căror rezolvare îi lipseau până şi cunoştinţele cele mai elementare.</p>', '<p>Prima sa lucrare <i>„Ce este proprietatea?“</i> este incontestabil cea mai bună lucrare a lui. Ea a făcut epocă dacă nu prin noutatea conţinutului, în orice caz prin maniera nouă şi îndrăzneaţă de a spune lucruri vechi. În lucrările socialiştilor şi comuniştilor francezi pe care îi cunoştea, <i>„la propriété“</i> a fost, fireşte, nu numai criticată în fel şi chip, dar şi <i>„desfiinţată“</i> în mod utopic. În această lucrare Proudhon se află faţă de Saint-Simon şi Fourier aproximativ în acelaşi raport ca Feuerbach faţă de Hegel. În comparaţie cu Hegel, Feuerbach este extrem de palid. Totuşi, <i>după</i> Hegel, el a făcut epocă pentru că <i>a pus accentul</i> pe anumite puncte neplăcute pentru conştiinţa creştină, dar importante pentru progresul criticii, puncte pe care Hegel le lăsase într-un clar-obscur mistic.</p>', '<p>În această lucrare a lui Proudhon mai domină, dacă mă pot exprima astfel, o musculatură viguroasă a stilului. Şi tocmai în stilul acestei lucrări văd eu principalul ei merit. Se vede că, chiar acolo unde nu face altceva decât să reproducă lucruri vechi, Proudhon le descoperă în mod independent; că ceea ce spune este nou pentru el şi are valoarea noului. Cutezanţa provocatoare cu care se atinge de „sfânta sfintelor“ economiei, paradoxurile spirituale cu ajutorul cărora ridiculizează mentalitatea burgheză de rând, critica nimicitoare, ironia amară, ici-colo răbufnirea unui sentiment profund şi sincer de indignare împotriva ticăloşiei rânduielilor existente, seriozitatea revoluţionară, — prin toate acestea, <i>„Ce este proprietatea?“</i> i-a electrizat pe cititori şi a stârnit mare vâlvă la prima sa apariţie. Într-o istorie strict ştiinţifică a economiei politice, această lucrare aproape că n-ar merita să fie pomenită. Asemenea lucrări senzaţionale însă îşi au rolul lor în ştiinţă, întocmai ca şi în beletristică. Să luăm, de pildă, lucrarea lui <i>Malthus „Despre populaţie“</i>. În prima ei ediţie nu a fost decât un <i>„pamflet senzaţional“</i>, şi, pe deasupra, un <i>plagiat</i> de la un capăt la altul. Şi totuşi, câtă vâlvă a stârnit acest <i>pamflet la adresa speciei umane!</i></p>', '<p>Dacă aş avea la îndemână lucrarea lui Proudhon, aş putea demonstra cu uşurinţă, prin câteva exemple, <i>prima</i> lui <i>manieră</i> de a scrie. În paragrafele pe care el însuşi le socoteşte cele mai importante îl imită în tratarea <i>antinomiilor</i> pe <i>Kant</i> — singurul filozof german pe care îl cunoştea pe atunci din traduceri —, lăsând impresia netă că pentru el, ca şi pentru Kant, rezolvarea antinomiilor este ceva care se situează <i>„dincolo“</i> de raţiunea omenească, deci ceva care rămâne nelămurit pentru propria sa raţiune.</p>', '<p>Cu tot ultrarevoluţionarismul aparent, găsim chiar în „Ce este proprietatea?“ următoarea contradicţie: pe de o parte, Proudhon critică societatea din punctul de vedere şi prin prisma ţăranului parcelar francez (mai târziu <i>petit bourgeois</i> [mic-burghez]), iar pe de altă parte îi aplică etalonul împrumutat de la socialişti.</p>', "<p>Lipsurile lucrării reies chiar din titlul ei. Întrebarea era pusă atât de greşit, încât nu i se putea da un răspuns just. <i>„Relaţiile de proprietate“ antice</i> au fost înlocuite de cele <i>feudale</i>, iar cele feudale de cele <i>„burgheze“</i>. Istoria însăşi făcuse astfel critica <i>relaţiilor de proprietate</i> din trecut. Esenţa problemei la Proudhon propriu-zis era <i>proprietatea burgheză modernă</i> existentă. La întrebarea: ce este aceasta? se putea răspunde numai printr-o analiză critică a <i>„economiei politice“</i>, care să cuprindă aceste <i>relaţii de proprietate</i> în totalitatea lor, nu în expresia lor <i>juridică</i> de <i>relaţii de voinţă</i>, ci sub înfăţişarea lor reală, adică de relaţii de producţie. Dar întrucât Proudhon confunda totalitatea acestor relaţii economice cu noţiunea juridică generală de <i>„proprietate“</i>, <i>„la propriété“</i>, el nu putea depăşi limitele răspunsului pe care îl dăduse încă înainte de 1789 <i>Brissot</i> folosind aceleaşi cuvinte şi într-o lucrare asemănătoare: „La propriété c'est le vol“ [„Proprietatea este furt“].</p>", '<p>În cel mai bun caz, de aici rezultă numai că noţiunea juridică burgheză despre <i>„furt“</i> se potriveşte şi pentru agoniseala <i>„cinstită“</i> a burghezului. Pe de altă parte — întrucât <i>„furtul“</i>, ca violare a proprietăţii, <i>presupune proprietatea</i> —, Proudhon se încurcă în tot felul de elucubraţii, confuze chiar pentru el, cu privire la <i>adevărata proprietate burgheză</i>.</p>', '<p>În timpul şederii mele la Paris, în 1844, între mine şi Proudhon s-au stabilit relaţii personale. Menţionez aici acest fapt, deoarece într-o anumită măsură port şi eu o vină pentru această <i>„sophistication“</i> a lui, cum numesc englezii falsificarea unui articol din comerţ. În decursul unor lungi discuţii, care ţineau adeseori până în zori, l-am molipsit, în dauna lui, cu hegelianism, pe care însă el, dat fiind că nu cunoştea limba germană, nu-l putea studia cum trebuie. Ceea ce începusem eu a continuat, după expulzarea mea din Paris, d-l <i>Karl Grün</i>. Ca profesor de filozofie germană, acesta mai prezenta faţă de mine şi avantajul de a nu înţelege el însuşi nimic din ea.</p>', "<p>Scurtă vreme înaintea apariţiei celei de-a doua mari lucrări a sa, <i>„Filozofia mizeriei</i> etc.“, Proudhon mi-o anunţă el însuşi într-o scrisoare foarte amănunţită, în care, printre altele, scria: <i>„J'attends votre férule critique“</i> [„Aştept critica dv. severă“]. Această critică se abătu însă curând asupra lui (în lucrarea mea <i>„Mizeria filozofiei</i> etc.“, <i>Paris</i> 1847) în aşa fel încât puse capăt pentru totdeauna prieteniei noastre.</p>", '<p>Din cele spuse aici veţi vedea că abia cartea lui Proudhon <i>„Filozofia mizeriei, sau sistemul contradicţiilor economice“</i> răspundea de fapt la întrebarea: <i>„Ce este proprietatea?“</i> El şi-a început realmente studiile economice abia după apariţia acestei lucrări; descoperise că la întrebarea pusă de el nu se putea răspunde prin <i>invective</i>, ci numai prin <i>analiza „economiei politice“</i> moderne. Totodată a încercat să prezinte în mod dialectic <i>sistemul</i> categoriilor economice. Locul <i>„antinomiilor“</i> de nesoluţionat ale lui <i>Kant</i> trebuia să-l ia <i>„contradicţia“ hegeliană</i> ca mijloc de dezvoltare.</p>', '<p>O apreciere a voluminoasei lui lucrări în două tomuri puteţi găsi în lucrarea mea de răspuns. Arătam acolo, între altele, cât de puţin a pătruns Proudhon tainele dialecticii ştiinţifice şi în ce măsură, pe de altă parte, împărtăşeşte el iluziile filozofiei speculative atunci când, în loc să vadă în <i>categoriile economice expresii teoretice ale unor relaţii de producţie istorice</i>, <i>corespunzătoare unei anumite trepte de dezvoltare a producţiei materiale</i>, ajunge să facă din ele <i>idei eterne</i>, preexistente, şi când, pe ocolite, ajunge din nou la punctul de vedere al economiei burgheze.</p>', '<p>În continuare mai arăt cât de insuficiente şi pe alocuri chiar şcolăreşti sunt cunoştinţele lui despre „economia politică“, a cărei critică s-a apucat s-o facă, şi cum vânează împreună cu utopiştii o aşa-zisă <i>„ştiinţă“</i> cu ajutorul căreia să se poată născoci apriori o formulă pentru „rezolvarea problemei sociale“, în loc să deducă ştiinţa din cunoaşterea critică a mişcării istorice, mişcare care produce ea însăşi <i>condiţiile materiale ale eliberării</i>. În special se arată acolo cât de confuză, eronată şi incompletă este concepţia lui Proudhon despre baza întregului sistem — <i>valoarea de schimb;</i> iată de ce vede el în interpretarea utopică dată de <i>Ricardo</i> teoriei valorii baza unei ştiinţe noi. În rezumat, apreciez punctul lui de vedere general după cum urmează:</p>', '<p>„Fiecare relaţie economică are o latură bună şi una rea; este singurul punct în care d-l Proudhon nu se dezminte. Latura bună este, după părerea lui, scoasă în evidenţă de economişti; latura rea este demascată de socialişti. El împrumută de la economişti convingerea în necesitatea relaţiilor economice veşnice şi de la socialişti iluzia de a nu vedea în mizerie decât mizerie (în loc de a vedea în ea latura revoluţionară, distructivă, care va răsturna societatea veche). El este de acord şi cu unii, şi cu alţii, referindu-se la autoritatea ştiinţei. Pentru el, ştiinţa se reduce la dimensiunile infime ale unei formule ştiinţifice; el este în goană veşnică după formule. Ca atare, d-l Proudhon îşi închipuie că a făcut critica economiei politice şi a comunismului, dar el este mai prejos de ambele. Mai prejos decât economiştii, pentru că, fiind filozof şi având la îndemână o formulă magică, crede că nu mai este nevoie să intre în amănunte pur economice; mai prejos de socialişti, pentru că nu are nici destul curaj şi nici destulă perspicacitate ca să se ridice, speculativ, cel puţin deasupra orizontului burghez... Vrea să planeze, ca om de ştiinţă, deasupra burghezilor şi a proletarilor; <i>dar nu este decât un mic-burghez</i>, care oscilează neîncetat între capital şi muncă, între economia politică şi comunism“.</p>', '<p>Aşa aspru cum sună această apreciere, trebuie să o susţin şi astăzi cuvânt cu cuvânt. Totodată însă trebuie să ţinem seama şi de faptul că, în timp ce eu declaram cartea lui Proudhon un cod al socialismului petit bourgeois şi dovedeam teoreticeşte acest lucru, Proudhon era acuzat că e <i>ultra</i>-supra-revoluţionar atât de economişti, cât şi de socialişti. De aceea, nici nu m-am asociat mai târziu ţipetelor despre <i>„trădarea“</i> sa faţă de revoluţie. Nu era vina lui dacă, la început, greşit înţeles atât de alţii cât şi de el însuşi, el nu a împlinit speranţe neîntemeiate.</p>', '<p>În opoziţie cu <i>„Ce este proprietatea?“</i>, în <i>„Filozofia mizeriei“</i> ies la iveală într-un mod cu totul defavorabil toate lipsurile manierei de expunere a lui Proudhon. Stilul este adesea ceea ce francezii numesc <i>ampoulé</i> [umflat]. Un galimatias bombastic-speculativ, cu pretenţii filozofice germane, intervine ori de câte ori îl părăseşte ascuţimea lui galică de spirit. Un ton reclamagiu, lăudăros şi fanfaron, mai cu seamă flecăreala sterilă despre <i>„ştiinţă“</i> şi falsa paradă pe care o face cu ea îţi zgârie mereu urechea. Căldura sinceră de care e străbătută prima lui lucrare este înlocuită aici sistematic, în anumite pasaje, de un ton declamatoriu din ce în ce mai exaltat. La aceasta se adaugă aerele de savant, neîndemânatice şi respingătoare ale autodidactului, a cărui mândrie instinctivă de a gândi în mod original şi independent s-a şi năruit şi care se crede acum obligat, ca un parvenit în ştiinţă, să se fălească cu ceea ce nu este şi ceea ce nu are. În plus, psihologia micului burghez care atacă într-un mod nepermis de grosolan — nici spiritual, nici profund şi nici cel puţin just — pe un om cum e <i>Cabet</i>, demn de respect pentru rolul practic jucat în mişcarea proletariatului francez, dar care, în schimb, e reverenţios faţă de un <i>Dunoyer</i> („consilier de stat“, ce-i drept), deşi toată importanţa acestui Dunoyer se reduce la seriozitatea comică cu care predica, de-a lungul a trei volume groase, insuportabil de plictisitoare, un rigorism caracterizat de Helvetius precum urmează: <i>„On veut que ies malheureux soient parfaits“</i>. (Se cere nenorociţilor să fie perfecţi.)</p>', '<p>Revoluţia din februarie a survenit într-adevăr într-un moment cât se poate de nepotrivit pentru Proudhon, deoarece tocmai cu câteva săptămâni înainte el demonstrase în mod incontestabil că <i>„era revoluţiilor“</i> trecuse pentru totdeauna. Cuvântarea rostită de el în Adunarea naţională, cu toate că arăta cât de puţin înţelegea situaţia existentă, e vrednică de toată lauda. <i>După</i> insurecţia din iunie, aceasta însemna un act de mare curaj. În plus, ea a avut ca rezultat pozitiv faptul că domnul <i>Thiers</i>, în răspunsul său la propunerile lui Proudhon, publicat ulterior în broşură, a arătat întregii Europe ce catehism pueril jalnic servea de piedestal acestui stâlp spiritual al burgheziei franceze. În comparaţie cu d-l <i>Thiers</i>, <i>Proudhon</i> căpăta într-adevăr proporţiile unui gigant antediluvian.</p>', '<p>Descoperirea lui <i>„crédit gratuit“</i> [„creditului gratuit“] şi a <i>„băncii poporului“</i> (banque du peuple), bazate pe acest credit, au fost ultimele „isprăvi“ economice ale lui Proudhon. În lucrarea mea <i>„Contribuţii la critica economiei politice“, partea I, Berlin, 1859</i> (pag. 59—64), se dovedeşte că baza teoretică a concepţiilor lui rezultă din necunoaşterea elementelor fundamentale ale „economiei politice“ burgheze, şi anume raportul dintre <i>mărfuri</i> şi <i>bani</i>, pe când ceea ce a construit practic pe această bază nu a fost decât o simplă reproducere a unor proiecte mult mai vechi şi mult mai bine elaborate. Că, în anumite împrejurări economice şi politice, creditul poate contribui la grăbirea emancipării clasei muncitoare, aşa cum, de pildă, a servit în Anglia pe la începutul secolului al XVIII-lea şi mai târziu, la începutul secolului al XIX-lea, la trecerea averii de la o clasă la alta, nu încape nici o îndoială şi este de la sine înţeles. Dar a considera <i>capitalul purtător de dobândă drept formă principală a capitalului</i> şi a încerca să faci dintr-o aplicare specială a creditului, din pretinsa suprimare a dobânzii baza transformării societăţii, aceasta este o fantezie pur <i>filistină</i>. Şi, într-adevăr, această fantezie poate fi găsită lăfăindu-se pe larg încă la <i>ideologii economici ai micii burghezii engleze din secolul al XVII-lea</i>. Polemica lui Proudhon cu Bastiat (1850) referitoare la capitalul purtător de dobândă se plasează mult sub <i>„Filozofia mizeriei“</i>. El ajunge să fie bătut până şi de Bastiat şi devine ridicol de furios de câte ori adversarul îi dă o lovitură.</p>', '<p>Acum câţiva ani Proudhon a scris o lucrare pentru un concurs — iniţiat, pare-mi-se, de autorităţile de la Lausanne — despre <i>„impozite“;</i> aici dispar şi ultimele urme de genialitate. Nu rămâne decât <i>le petit bourgeois tout pur</i> [micul burghez în toată goliciunea lui].</p>', '<p>Cât priveşte lucrările politice şi filozofice ale lui Proudhon, la toate se observă acelaşi caracter contradictoriu şi echivoc ca şi la cele economice. De altfel, ele nu au decât o valoare pur locală — numai pentru Franţa. Atacurile lui împotriva religiei, bisericii etc. au însă un mare merit local într-o vreme când socialiştii francezi găseau cu cale să considere religiozitatea un indiciu al superiorităţii lor asupra voltairianismului burghez din secolul al XVIII-lea şi ateismului german din secolul al XIX-lea. Dacă Petru cel Mare a înfrânt barbaria rusă prin barbarie, Proudhon a făcut tot ce i-a stat în putinţă pentru a înfrânge frazeologia franceză prin fraze.</p>', '<p>Lucrarea lui Proudhon despre <i>„Lovitura de stat“</i> trebuie considerată nu numai o scriere proastă, ci de-a dreptul o infamie, care corespunde însă punctului lui de vedere mic-burghez; aici el cochetează cu Ludovic Bonaparte, străduindu-se realmente să-l facă să fie pe gustul muncitorilor francezi; acelaşi lucru este valabil şi pentru ultima lui lucrare împotriva <i>Poloniei</i>, în care desfăşoară în cinstea ţarului un cinism de cretin.</p>', '<p><i>Proudhon</i> a fost comparat adeseori cu <i>Rousseau</i>. Nimic mai greşit. Mai degrabă se aseamănă cu <i>Nic. Linguet</i>, a cărui lucrare <i>„Teoria legilor civile“</i> este, de altfel, o carte genială.</p>', '<p>Din fire Proudhon înclina spre dialectică. Dar întrucât nu a priceput niciodată dialectica cu adevărat ştiinţifică, nu a trecut mai departe de sofistică. De fapt, acest lucru este legat de poziţia lui mic-burgheză. Ca şi istoriograful <i>Raumer</i>, micul burghez este format din „pe de o parte“ şi „pe de altă parte“. Aşa se manifestă în interesele lui economice şi, <i>în consecinţă</i>, în politica lui, în concepţiile lui religioase, ştiinţifice şi artistice. Aşa se manifestă în morala lui şi în everything [în orice]. E contradicţia personificată. Dacă pe lângă acestea mai este, ca şi Proudhon, un om spiritual, va învăţa curând să jongleze cu propriile lui contradicţii, să le transforme după împrejurări în paradoxe senzaţionale, zgomotoase, când scandaloase, când strălucite. Şarlatanismul în ştiinţă şi adaptarea politică sunt indisolubil legate de un asemenea punct de vedere. Nu mai rămâne decât un singur mobil, <i>vanitatea</i> celui în cauză, şi, ca la toţi vanitoşii, totul nu mai e decât o chestiune de succes momentan, de senzaţie a zilei. În felul acesta dispare în mod necesar şi tactul moral cel mai elementar, care pe un Rousseau, de pildă, îl ţinea întotdeauna departe de orice compromis, fie el şi aparent, cu puterea existentă.</p>', '<p>Poate că posteritatea va caracteriza această perioadă din urmă a istoriei franceze spunând că Ludovic Bonaparte a fost Napoleonul ei, iar Proudhon — Rousseau-Voltaire-ul ei.</p>', '<p>În încheiere vă las întru totul răspunderea de a mă fi împovărat, atât de curând după moartea acestui om, cu rolul de judecător al unui mort.</p>', '<p class="right" style="text-align: right;">Cu stimă,<br/><i>Karl Marx</i></p>'],
'idChr': '2.03.05text',
'title': `Despre Prouhon. [Scrisoare către J. B. Schweitzer]`,
'info': 'Marx (1865): Despre Prouhon',
},
{'year': '1852',
'image': 'marx',
'content': ['<p class="mid" style="text-align: center;">Marx către Joseph Weydemeyer</p>', '<p class="right" style="text-align: right;">5 martie 1852</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="cit54"></a>În ce mă priveşte, nu-mi revine meritul de a fi descoperit nici existenţa claselor în societatea modernă şi nici lupta dintre ele. Cu mult înaintea mea unii istoriografi burghezi au expus dezvoltarea istorică a acestei lupte de clasă, iar economiştii burghezi au arătat anatomia economică a claselor. Ceea ce am făcut eu nou se rezumă la: am dovedit 1) că <i>existenţa claselor</i> este legată numai de <i>anumite faze istorice de dezvoltare a producţiei;</i> 2) că lupta de clasă duce în mod necesar la <i>dictatura proletariatului;</i> 3) că această dictatură însăşi constituie numai trecerea la <i>desfiinţarea tuturor claselor</i> şi la o societate <i>fără clase</i>.\r\n</p>'],
'idChr': '2.04text',
'title': ``,
'info': 'Marx (1852): Către Joseph Weydemeyer',
},
{'year': '1857—1858',
'image': 'marx',
'content': ['<h6 style="text-align: center;">A. Introducere</h6>', '<p class="mid" style="text-align: center;"><b>I. Producţie, consum, repartiţie, schimb (circulaţie)</b></p>', '<p>\xa0</p>', '<p class="mid" style="text-align: center;"><i>1. Producţie</i></p>', '<p>a) Obiectul cercetării noastre îl constituie în primul rând <i>producţia materială</i>.</p>', '<p>Indivizi care produc în societate, deci producţia socialmente determinată a indivizilor reprezintă, fireşte, punctul de plecare. Vânătorul şi pescarul izolat cu care operează Smith şi Ricardo fac parte din născocirile lipsite de fantezie ale robinsonadelor <a href="javascript:void(0);" id="n96">[96]</a> secolului al XVIII-lea, care sunt departe de a fi, cum îşi închipuie istoricii civilizaţiei, doar o reacţie împotriva excesului de rafinament şi o reîntoarcere la o greşit înţeleasă viaţă în mijlocul naturii. Nici „Contract social“ al lui Rousseau, care stabileşte pe cale contractuală legături şi relaţii între indivizi independenţi de la natură, nu se sprijină câtuşi de puţin pe un asemenea naturalism, care, atât în robinsonadele mici cât şi în cele mari, nu este decât o aparenţă, o aparenţă pur estetică. Este vorba mai curând de o anticipare a „societăţii civile“, care începuse să se dezvolte încă în secolul al XVI-lea şi care în secolul al XVIII-lea făcuse paşi gigantici în direcţia maturizării ei. În această societate a liberei concurenţe, individul apare desprins de legăturile naturale etc. care în epocile istorice anterioare îl făceau să fie accesoriul unui conglomerat uman limitat şi bine determinat. Profeţilor din secolul al XVIII-lea, pe ai căror umeri mai stau încă pe de-a-ntregul Smith şi Ricardo, individul secolului al XVIII-lea — produs al destrămării formelor sociale feudale, de o parte, şi al dezvoltării noilor forţe de producţie, începute în secolul al XVI-lea, de altă parte — le apare ca un ideal a cărui existenţă ţine de domeniul trecutului. El nu le apare ca rezultat al istoriei, ci ca punct de plecare al ei, deoarece, ca individ corespunzător naturii, potrivit concepţiei lor despre natura umană, el nu le apare ca un produs al istoriei, ci ca ceva dat de natură. Această eroare a fost până acum proprie tuturor epocilor noi. Steuart, <a href="javascript:void(0);" id="n97">[97]</a> care în unele privinţe se află în opoziţie cu secolul al XVIII-lea şi ca aristocrat se situează într-o măsură mai mare pe terenul istoriei, a evitat această eroare.</p>', '<p>Cu cât pătrundem mai adânc în istorie, cu atât mai mult individul — deci şi individul care produce — ne apare dependent, aparţinând unui ansamblu mai cuprinzător: iniţial — într-un mod cu totul natural încă — el este legat de familie şi de familia care, dezvoltându-se, devine gintă, iar mai târziu el este legat de obşte în diferitele ei forme, rezultată din ciocnirea şi contopirea ginţilor. Abia în secolul al XVIII-lea, în „societatea civilă“, diferitele forme de legătură socială apar în raport cu individul ca simple mijloace pentru atingerea scopurilor lui private, ca o necesitate exterioară. Dar epoca care generează acest punct de vedere, punctul de vedere al individului singularizat, e tocmai epoca relaţiilor sociale celor mai dezvoltate (şi, din acest punct de vedere, generale). <a id="cit56"></a>Omul este, în sensul strict literal al cuvântului, un <span class="greek">ζῶον πολιτικόν</span>, <a href="javascript:void(0);" id="n98">[98]</a> nu numai un animal social, ci un animal care numai în societate se poate singulariza. O producţie realizată de un individ izolat în afara societăţii — fenomen rar, posibil în cazul unui om civilizat pe care întâmplarea l-a aruncat într-o regiune nelocuită şi care posedă deja în sine, virtualmente, forţele societăţii — este ceva tot atât de absurd ca şi ideea că limba s-ar putea dezvolta fără indivizi care să trăiască <i>împreună</i> şi să vorbească între ei.\t Asupra acestui punct nu este necesar să mai insistăm. Am fi putut chiar să trecem peste el dacă acest gen de platitudini, care erau explicabile la oamenii din secolul al XVIII-lea, n-ar fi fost reintrodus cu toată seriozitatea în economia politică contemporană de către Bastiat, <a href="javascript:void(0);" id="n99">[99]</a> Carey, <a href="javascript:void(0);" id="n100">[100]</a> Proudhon etc. Proudhon şi alţii se complac, fireşte, în a explica într-o manieră istorico-filozofică originea unei relaţii economice a cărei geneză istorică el n-o cunoaşte, recurgând în acest scop la mitologie: lui Adam sau lui Prometeu ideea respectivă le-ar fi venit de-a gata, într-o formă finită, şi după aceea ar fi fost aplicată etc. Nimic mai plicticos şi mai searbăd decât locus communis [locul comun, platitudinea] care se lasă în voia fanteziei.</p>', '<p>Când vorbim de producţie, aşadar, avem în vedere întotdeauna o producţie care are loc pe o anumită treaptă de dezvoltare socială, o producţie realizată de indivizi sociali. S-ar părea deci că, pentru a vorbi în genere despre producţie, trebuie fie să urmărim procesul dezvoltării istorice în diferitele lui faze, fie să declarăm din capul locului că avem de-a face cu o anumită epocă istorică, cu producţia burgheză modernă de pildă, care constituie în fond tema noastră propriu-zisă. Nu-i mai puţin adevărat însă că toate epocile de producţie au anumite trăsături comune, determinaţii comune. <i>Producţia în general</i> este o abstracţie, dar o abstracţie raţională în măsura în care desprinde şi fixează realmente ceea ce este comun, scutindu-ne astfel de repetări. Dar acest <i>element general</i>, sau elementul comun desprins prin comparaţie, este el însuşi ceva multiplu articulat, care se întruchipează în determinaţii diferite. Unele din aceste trăsături sunt proprii tuturor epocilor; altele doar unora dintre ele. Unele determinaţii sunt comune atât epocii celei mai moderne, cât şi epocii celei mai vechi. Fără ele nu poate fi concepută nici o producţie. Dar aşa cum limbile cele mai dezvoltate, deşi au legi şi determinaţii comune cu cele mai puţin dezvoltate, s-au dezvoltat totuşi tocmai prin ceea ce le deosebeşte de acest element general şi comun, tot astfel determinările valabile pentru producţie în general trebuie degajate tocmai pentru a se evita ca unitatea — care decurge din însuşi faptul că subiectul, omenirea, şi obiectul, natura, sunt aceleaşi — să ne facă să uităm deosebirile esenţiale. În această omisiune constă întreaga înţelepciune a economiştilor moderni, de pildă, care se străduiesc să demonstreze eternitatea şi armonia relaţiilor sociale existente. Ei susţin, de exemplu, că nici o producţie nu e posibilă fără o unealtă de producţie, chiar dacă această unealtă nu e decât mâna; că nici o producţie nu e posibilă fără o muncă trecută, acumulată, chiar dacă această muncă n-ar fi decât îndemânarea pe care mâna sălbaticului a dobândit-o şi a acumulat-o prin exerciţiu repetat. Capitalul este, între altele, şi unealtă de producţie, şi muncă trecută, materializată. Capitalul este, aşadar, [conchid economiştii contemporani] o relaţie naturală generală, veşnică, bineînţeles dacă omitem tocmai acel specific care face ca „unealta de producţie“, „munca acumulată“ să devină capital. De aceea întreaga istorie a relaţiilor de producţie apare, la Carey de pildă, ca o falsificare pusă cu rea intenţie la cale de către cârmuiri.</p>', '<p>Dacă nu există producţie în general, nu există nici producţie generală. Producţia este întotdeauna <i>cutare</i> sau <i>cutare</i> ramură de producţie, de exemplu agricultura, creşterea vitelor, industria prelucrătoare etc., sau este <i>totalitatea</i> lor. Dar economia politică nu este sinonimă cu tehnologia. Raportul dintre determinările generale ale producţiei pe o treaptă socială dată şi formele particulare ale producţiei va trebui analizat în altă parte (ulterior.).</p>', '<p>În sfârşit, producţia nu e nici numai producţie cu caracter particular. Întotdeauna există un anumit corp social, un subiect social care acţionează într-o totalitate mai vastă sau mai restrânsă de ramuri de producţie. Raportul dintre expunerea ştiinţifică şi mişcarea reală de asemenea nu-şi are încă locul aici. Producţia în general. Ramurile particulare ale producţiei. Producţia în totalitatea ei.</p>', '<p>A devenit o modă ca expunerea economiei politice să fie precedată de o parte generală, şi anume de aceea care figurează sub titlul „Producţia“ (vezi, de exemplu, J. St. Mill) <a href="javascript:void(0);" id="n101">[101]</a> şi în care sunt examinate <i>condiţiile generale</i> ale oricărei producţii.</p>', '<p>Această parte generală cuprinde sau, după cum se afirmă, ar trebui să cuprindă:</p>', '<p>1) Condiţiile fără de care producţia nu e posibilă. În realitate aceasta nu înseamnă, aşadar, altceva decât indicarea momentelor esenţiale ale oricărei producţii, ceea ce se reduce însă în fapt, după cum vom vedea, la câteva definiţii foarte simple, etalate în tautologii plate.</p>', '<p>2) Condiţiile care într-o măsură mai mare sau mai mică favorizează producţia, cum e la Adam Smith, de pildă, starea progresivă sau stagnantă a societăţii. Pentru ca ceea ce în lucrarea lui Smith are valoare de aperçu [scurtă privire] să dobândească valabilitate ştiinţifică, ar fi necesare cercetări asupra <i>nivelului productivităţii</i> în diferite perioade de dezvoltare a diferitelor popoare, cercetări care depăşesc cadrul propriu-zis al temei noastre; în măsura însă în care intră în cadrul ei, ele urmează a fi tratate în capitolele referitoare la concurenţă, acumulare etc. În formularea sa generală, răspunsul se rezumă la teza generală că o naţiune industrială atinge apogeul producţiei sale în momentul când se află la apogeul dezvoltării sale istorice. Într-adevăr, un popor se află pe cea mai înaltă treaptă a dezvoltării sale industriale atâta timp cât pentru el esenţialul nu este profitul [der Gewinn], ci obţinerea de produse [die Gewinnen]. Sub acest raport yankeii sunt superiori englezilor. Sau, de pildă, anumite particularităţi — de rasă, climă, condiţii naturale, cum ar fi ieşirea la mare, fertilitatea solului etc. — favorizează producţia într-o măsură mai mare decât altele. Aceasta se reduce iarăşi la tautologia că avuţia se creează cu atât mai uşor cu cât elementele ei subiective şi obiective există în număr mai mare.</p>', '<p>Dar nimic din toate acestea nu îi preocupă efectiv pe economişti în această parte generală. Spre deosebire de repartiţie etc., producţia — vezi, de pildă, Mill — este înfăţişată ca fiind încadrată în legi naturale veşnice, independente de istorie; cu acest prilej relaţiile <i>burgheze</i> sunt strecurate pe nesimţite ca legi naturale imuabile ale societăţii <i>in abstracto</i>. Acesta este scopul, mai mult sau mai puţin conştient, al întregului procedeu folosit. În cadrul repartiţiei însă, oamenii îşi permit în realitate tot felul de acte arbitrare. Fără a mai vorbi de faptul că aici este ruptă în chip brutal legătura dintre producţie şi repartiţie, un lucru trebuie să fie clar de la început, şi anume că, oricât de diferită ar fi repartiţia pe diversele trepte ale dezvoltării sociale, trebuie să existe posibilitatea de a degaja în cadrul ei, ca şi în cel al producţiei, anumite trăsături comune, precum şi posibilitatea de a confunda şi dizolva toate deosebirile istorice în legi <i>general-umane</i>. De exemplu: sclavul, şerbul şi muncitorul salariat capătă cu toţii o anumită cantitate de hrană, care le dă posibilitatea de a exista ca sclav, şerb sau muncitor salariat. Cuceritorul, care trăieşte din tribut, sau funcţionarul de stat care trăieşte din impozite, sau proprietarul funciar, care trăieşte din rentă, sau călugărul care trăieşte din pomeni, sau diaconul, care trăieşte din zeciuială — toţi aceştia capătă din produsul social o parte care e determinată de alte legi decât partea pe care o capătă sclavul etc. Cele două puncte principale pe care toţi economiştii le trec în această rubrică sunt: 1) proprietatea, 2) ocrotirea ei prin justiţie, poliţie etc.</p>', '<p>La aceasta se poate răspunde foarte concis:</p>', '<p>ad 1). Orice producţie înseamnă aproprierea obiectelor naturii de către individ în cadrul şi prin mijlocirea unei anumite forme sociale. În acest sens e o tautologie să se spună că proprietatea (aproprierea) ar fi o condiţie a producţiei. Este însă ridicol când de la aceasta se sare de-a dreptul la o anumită formă de proprietate, de exemplu la proprietatea privată (ceea ce implică în plus, drept condiţie, o formă diametral opusă: <i>lipsa de proprietate)</i>. Istoria ne arată, dimpotrivă, că proprietatea comună (de exemplu la indieni, la slavi, la vechii celţi etc.) este forma mai veche, care ca proprietate în obşte mai joacă multă vreme un rol important. Aici nici nu se pune încă problema dacă avuţia se dezvoltă mai bine sub o formă de proprietate sau alta. Dar este o tautologie să se afirme că acolo unde nu există nici o formă de proprietate, nu poate fi vorba de nici un fel de producţie, deci nici de societate. O apropriere care nu-şi apropriază nimic este o contradictio in subjecto.</p>', '<p>ad 2). Ocrotirea bunurilor dobândite etc. Dacă reducem aceste platitudini la conţinutul lor real, ele exprimă mai mult decât ştiu propovăduitorii lor, şi anume că orice formă de producţie generează propriile ei relaţii juridice, forme de guvernământ etc. Primitivismul şi superficialitatea concepţiilor constau tocmai în faptul că fenomene care sunt organic legate între ele se pun în relaţii pur întâmplătoare şi într-o conexiune pur mentală. Economiştilor burghezi li se pare că sub scutul poliţiei moderne se poate produce mai bine decât, să zicem, în condiţiile domniei dreptului celui mai tare. Ei uită însă că dreptul celui mai tare e şi el un drept, care sub altă formă continuă să existe şi în „statul“ lor „de drept“.</p>', '<p>Atunci când relaţiile sociale corespunzătoare unui stadiu determinat al producţiei se află abia în curs de apariţie sau sunt deja pe cale de dispariţie, se produc, fireşte, perturbări în producţie, deşi într-un grad diferit şi cu efecte diferite.</p>', '<p>Pe scurt: există trăsături comune tuturor stadiilor producţiei, trăsături pe care gândirea le reţine ca generale; dar aşa-zisele <i>condiţii generale</i> ale oricărei producţii nu sunt altceva decât elemente abstracte cu ajutorul cărora nu putem înţelege nici un stadiu istoric real al producţiei.</p>', '<p>\xa0</p>', '<p class="mid" style="text-align: center;"><i>2. Raportul general dintre producţie şi repartiţie, schimb, consum</i></p>', '<p>Înainte de a continua analiza producţiei este necesar să examinăm diferitele rubrici pe care economiştii le pun alături de ea.</p>', '<p>La prima vedere lucrurile se prezintă în felul următor: în procesul de producţie membrii societăţii adaptează (creează, transformă) produsele naturii potrivit trebuinţelor omului; repartiţia stabileşte în ce proporţie participă individul la aceste produse; schimbul îi pune la îndemână produsele determinate pe care vrea el să schimbe partea care i-a revenit prin repartiţie; în sfârşit, în cadrul consumului, produsele devin obiecte de consum, de apropriere individuală. Producţia creează obiectele corespunzătoare trebuinţelor: repartiţia le repartizează potrivit unor legi sociale; schimbul redistribuie, potrivit trebuinţelor individuale, ceea ce a fost deja repartizat; în sfârşit, în cadrul consumului, produsul iese din acest circuit social, devine nemijlocit obiect şi slujitor al trebuinţei individuale pe care o satisface în procesul consumului. Producţia apare astfel ca punct de plecare, consumul ca punct final, repartiţia şi schimbul ca verigă de mijloc, care, la rândul ei, se dedublează în repartiţie, definită ca moment care emană de la societate, şi schimb, definit ca moment care emană de la indivizi. În producţie se obiectivează persoana, în persoană se subiectivează obiectul; în cadrul repartiţiei, societatea preia sub forma unor determinări generale, dominante, mijlocirea între producţie şi consum; în cadrul schimbului, acestea din urmă sunt mijlocite prin determinările întâmplătoare ale individului.</p>', '<p>Repartiţia determină proporţia (cantitatea) în care produsele îi revin individului; schimbul determină produsele în care individul îşi reclamă partea ce i-a revenit, prin repartiţie.</p>', '<p>Producţia, repartiţia, schimbul şi consumul formează, aşadar, un silogism corect. În acest silogism producţia reprezintă generalul, repartiţia şi schimbul — particularul, iar consumul — singularul, cu care se încheie întregul proces. Aceasta este, desigur o legătură, dar una superficială. Producţia, spun economiştii, „este determinată de legi naturale generale, repartiţia — de fenomenele întâmplătoare ale vieţii sociale, şi de aceea ea poate avea asupra producţiei o influenţă mai favorabilă sau mai puţin favorabilă; schimbul figurează între amândouă ca o mişcare formal-socială, iar actul final — consumul, considerat nu numai ca punct final, ci şi ca scop final — se află, la drept vorbind, în afara sferei economiei politice, cu excepţia faptului că, la rândul său, el exercită o acţiune inversă asupra punctului de plecare şi iniţiază din nou întregul proces.</p>', '<p>Adversarii economiştilor — indiferent dacă se află înăuntrul sau în afara sferei economiei politice —, care le reproşează că procedează în mod barbar rupând în bucăţi un tot unic, ori se plasează pe acelaşi teren cu ei, ori se află chiar sub nivelul lor. Nimic mai banal decât reproşul că economiştii acordă prea multă atenţie producţiei, considerând-o ca un scop în sine. Repartiţia ar avea, pasămite, o importanţă tot atât de mare. La baza acestui reproş nu se află nimic altceva decât ideea economiştilor înşişi că repartiţia ar exista ca o sferă independentă, de sine stătătoare, alături de producţie. Sau li se reproşează că aceste momente nu ar fi concepute în unitatea lor. Ca şi cum această rupere în bucăţi a întregului unic n-ar fi pătruns din sfera realităţii în textele manualelor, ci invers, din textele manualelor în sfera realităţii, şi ca şi cum aici ar fi vorba de o împăcare dialectică de concepte, şi nu de înţelegerea unor relaţii reale!</p>', '<p>\xa0</p>', '<p class="mid" style="text-align: center;">a) [Consum şi producţie]</p>', '<p>Producţia este nemijlocit şi consum. Un dublu consum, subiectiv şi obiectiv: [în primul rând] individul care în procesul de producţie îşi dezvoltă capacităţile le cheltuieşte totodată, le consumă în actul producţiei, la fel cum actul natural al reproducerii este o cheltuire de forţe vitale, în al doilea rând, producţia este consumarea mijloacelor de producţie, care se folosesc, se uzează şi, în parte, se redescompun (ca, de pildă, în cazul arderii combustibilului) în elementele de bază. La fel stau lucrurile şi cu consumarea materiei prime, care nu-şi păstrează forma şi proprietăţile naturale, ci, dimpotrivă, le pierde. De aceea actul producţiei este, în toate stadiile sale, şi un act de consum. Economiştii, de altfel, se declară de acord cu toate acestea. Ei numesc <i>consum productiv</i> producţia nemijlocit identică cu consumul care coincide nemijlocit cu producţia. Această identitate dintre producţie şi consum se reduce la teza lui Spinoza „Determinatio est negatio“. <a href="javascript:void(0);" id="n102">[102]</a></p>', '<p>Dar această determinare a consumului productiv este făcută numai pentru a distinge consumul, identic cu producţia, de consumul propriu-zis, care e conceput, dimpotrivă, ca antiteză distructivă a producţiei. Să examinăm deci consumul propriu-zis.</p>', '<p>Consumul e nemijlocit şi producţie, aşa cum în natură consumarea elementelor şi a substanţelor chimice este totodată producţie de plante. Este cât se poate de clar că în procesul nutriţiei, de pildă, care e una dintre formele consumului, omul produce propriul său corp; dar acelaşi lucru este valabil pentru orice altă formă de consum, care într-un mod sau altul — şi fiecare în felul ei — îl produce pe om. Aceasta este producţia consumptivă. Dar, spune economia politică, această producţie identică cu consumul este o a doua producţie, care rezultă din distrugerea produsului celei dintâi. În cea dintâi se reificase producătorul, în cea de-a doua se personifică obiectul creat de el. Prin urmare, această producţie consumptivă, deşi este unitatea nemijlocită a producţiei şi consumului, se deosebeşte în mod esenţial de producţia propriu-zisă. Unitatea nemijlocită în care producţia coincide cu consumul şi consumul cu producţia lasă să subziste dualitatea lor nemijlocită.</p>', '<p>Aşadar, producţia e nemijlocit consum, iar consumul e nemijlocit producţie. Fiecare e în mod nemijlocit propriul său contrariu. În acelaşi timp însă între ele două are loc o mişcare mijlocitoare. Producţia mijloceşte consumul, creându-i materialul fără de care i-ar lipsi obiectul. Dar şi consumul mijloceşte producţia, căci numai el procură produselor subiectul pentru care ele reprezintă produse. Produsul îşi capătă ultima împlinire abia în procesul consumului. O cale ferată pe care nu se circulă, care deci nu e folosită, nu e consumată, e o cale ferată doar <span class="greek">δυναμει</span> [în potenţă] şi nu în realitate. Fără producţie nu există consum, dar nici fără consum nu există producţie, căci în acest caz producţia ar fi lipsită de scop.</p>', '<p>Consumul creează producţia sub un dublu aspect:</p>', '<p>1) Prin aceea că numai în cadrul consumului produsul devine produs real. De exemplu, o haină devine realmente haină abia atunci când e purtată; o casă nelocuită nu este de fapt o casă reală. Prin urmare, spre deosebire de un simplu obiect din natură, produsul se manifestă ca atare, <i>devine</i> produs abia în procesul consumului. Anihilând produsul, consumul îi dă the finishing stroke [ultima retuşare], căci produsul este [rezultat] al producţiei nu ca activitate reificată, ci numai ca obiect pentru subiectul activ.</p>', '<p>2) Prin aceea că consumul creează necesitatea unei producţii <i>noi</i>, deci mobilul ideal, lăuntric al producţiei, care este premisa ei. Consumul creează imboldul pentru producţie; el creează şi obiectul care, în calitate de scop, exercită o acţiune determinantă în procesul de producţie. Şi dacă e clar că producţia furnizează consumului obiectul în forma lui exterioară nu e mai puţin clar că, la rândul său, consumul <i>fixează în mod ideal</i> obiectul producţiei, ca imagine interioară, ca trebuinţă, ca mobil şi ca scop. El creează obiectele producţiei într-o formă încă subiectivă. Fără trebuinţă nu e nici producţie. Dar tocmai consumul reproduce trebuinţa.</p>', '<p>Celor de mai sus le corespunde din partea producţiei faptul că:</p>', '<p>1) ea furnizează consumului materialul, obiectul. Un consum fără obiect nu e consum; sub acest raport deci, producţia creează consumul.</p>', '<p>2) Producţia însă nu numai că creează obiectul consumului, dar îi şi imprimă acestuia din urmă modul lui determinat de a fi, caracterul lui, asigură finisarea lui. Aşa cum consumul finisează produsul ca produs, tot astfel producţia finisează consumul. <i>În primul rând</i>, obiectul nu e un obiect în genere, ci un obiect determinat, care urmează a fi consumat într-un mod determinat, pe care la rândul său tot producţia îl indică. Foamea e foame, dar foamea care se potoleşte cu carne fiartă, consumată cu ajutorul furculiţei şi al cuţitului, e o altfel de foame decât aceea sub imperiul căreia carnea se înghite crudă cu ajutorul mâinilor, al unghiilor şi al dinţilor. De aceea nu numai obiectul consumului, ci şi modul de a consuma este creat de producţie nu numai în mod obiectiv, ci şi în mod subiectiv. Producţia îl creează deci pe consumator.</p>', '<p>3) Producţia nu numai că furnizează trebuinţei materialul, dar furnizează şi materialului trebuinţa. Când consumul depăşeşte starea sa iniţială de primitivitate şi spontaneitate naturală — şi o rămânere îndelungată pe această treaptă ar fi, la rândul ei, rezultatul unei producţii închistate într-o stare de primitivitate naturală —, el însuşi, ca îndemn, este mijlocit prin obiect. Trebuinţa consumului de a avea un obiect sau altul se datoreşte perceperii acestuia. Obiectul de artă — ca şi oricare alt produs — creează un public care înţelege arta şi e capabil să guste frumosul. Producţia produce, aşadar, nu numai un obiect pentru subiect, ci şi un subiect pentru obiect.</p>', '<p>Prin urmare, producţia produce consumul: 1) furnizându-i materialul; 2) determinând modul de consumare; 3) trezind în consumator trebuinţa al cărei obiect îl constituie produsul creat de ea. Ea produce deci obiectul consumului, modul de consumare şi imboldul spre consum. Tot astfel consumul generează <i>capacitatea</i> producătorului, trezind o trebuinţă care determină scopul.</p>', '<p>Identitatea dintre consum şi producţie se manifestă, aşadar, sub următoarele trei aspecte:</p>', '<p>1) <i>Identitate nemijlocită:</i> producţia este consum; consumul este producţie. Producţie consumptivă. Consum productiv. Economiştii le numesc pe amândouă consum productiv, dar mai fac următoarea distincţie: prima figurează ca reproducţie, a doua ca consum productiv. Toate cercetările asupra celei dintâi au ca obiect munca productivă şi munca neproductivă; cele referitoare la cea de-a doua se ocupă de consumul productiv şi de consumul neproductiv.</p>', '<p>2) Fiecare dintre ele apare ca mijloc pentru cealaltă, una este mijlocită de cealaltă, ceea ce îşi găseşte expresia în interdependenţa lor; aceasta este o mişcare în virtutea căreia ele se raportează una la alta şi se afirmă ca indispensabile una alteia, dar în cadrul căreia rămân încă exterioare una faţă de alta. Producţia creează materialul ca obiect exterior pentru consum; consumul creează trebuinţa ca obiect interior în raport cu producţia, ca scop al acesteia. Fără producţie nu există consum, fără consum nu există producţie. Această teză figurează în economia politică sub diverse forme.</p>', '<p>3) Producţia nu este numai nemijlocit consum, iar consumul nu este numai nemijlocit producţie; producţia nu e de asemenea numai mijloc pentru consum, iar consumul scop pentru producţie, adică în sensul că fiecare dintre ele îi furnizează celeilalte obiectul: producţia — obiectul exterior pentru consum, consumul — obiectul imaginat pentru producţie. Fiecare dintre ele nu este numai nemijlocit cealaltă şi nu numai că o mijloceşte pe cealaltă, ci fiecare dintre ele, realizându-se, o creează pe cealaltă, se creează pe sine sub forma celeilalte. Consumul desăvârşeşte actul producţiei, finisând produsul ca produs, absorbindu-l, distrugându-i forma materială de sine stătătoare, ridicând, prin nevoia de repetare, la rangul de iscusinţă capacitatea dezvoltată în primul act al producţiei; el este deci actul final prin care nu numai produsul devine produs, ci şi producătorul devine producător. Pe de altă parte, producţia generează consumul, creând modul determinat al consumului, iar apoi, creând îndemnul de a consuma, însăşi capacitatea de consum ca o trebuinţă. Această din urmă identitate, menţionată la punctul 3, este de repetate ori tratată în economia politică sub forma corelaţiei dintre cerere şi ofertă, dintre obiecte şi trebuinţe, dintre trebuinţele naturale şi cele create de societate.</p>', '<p>De aceea pentru un hegelian nu este nimic mai simplu decât să considere producţia şi consumul ca fiind identice. Aşa procedează nu numai scriitorii socialişti, ci chiar şi economiştii prozaici ca Say, <a href="javascript:void(0);" id="n103">[103]</a> de pildă, care afirmă că, dacă considerăm un popor în totalitatea sa — sau genul uman in abstracto —, producţia sa e identică cu consumul său. Storch <a href="javascript:void(0);" id="n104">[104]</a> a relevat eroarea lui Say, remarcând că un popor, de pildă, nu-şi consumă produsul în întregime, ci creează şi mijloace de producţie, capital fix etc. În afară de aceasta, a considera societatea ca un subiect unic înseamnă a o considera în mod greşit, speculativ. La un subiect singular, producţia şi consumul apar ca momente ale unui singur act. Aici trebuie subliniat numai că, indiferent dacă privim producţia şi consumul ca activităţi ale unui singur subiect sau ca activităţi ale mai multor indivizi, ele apar în orice caz ca momente ale unui proces în care producţia constituie punctul de plecare real, deci şi momentul preponderent. Consumul ca necesitate, ca trebuinţă, este el însuşi un moment lăuntric al activităţii de producţie, dar aceasta din urmă este punctul de plecare al realizării, deci şi momentul ei preponderent, actul prin care se reia de la capăt întregul proces. Individul produce un obiect şi, prin consumarea lui se reîntoarce în sine, dar ca individ care produce şi care se reproduce pe sine însuşi. Consumul apare astfel ca un moment al producţiei.</p>', '<p>În societate însă, de îndată ce produsul e gata confecţionat, relaţia dintre producător şi produs este pur exterioară, iar revenirea lui în posesia subiectului depinde de relaţiile dintre acesta din urmă şi alţi indivizi. Subiectul nu intră nemijlocit în posesiunea produsului. De altfel, când produce în societate, el nici n-are drept scop aproprierea nemijlocită a produsului. Între producători şi produse se interpune <i>repartiţia</i>, care prin intermediul unor legi sociale determină partea ce revine fiecăruia din masa produselor; prin urmare, repartiţia se interpune între producţie şi consum.</p>', '<p>Dar este oare repartiţia o sferă de sine stătătoare alături de producţie şi în afara ei?</p>', '<p>\xa0</p>', '<p class="mid" style="text-align: center;">b) Repartiţie şi producţie</p>', '<p>Când examinăm lucrările curente de economie politică, apare izbitor, în primul rând, faptul că în ele totul e înfăţişat sub un dublu aspect. De pildă, în cadrul repartiţiei figurează renta funciară, salariul, dobânda şi profitul, pe când în cadrul producţiei figurează ca factori pământul, munca şi capitalul. În ce priveşte capitalul, este evident de la bun început că e înfăţişat sub două aspecte: 1) ca factor al producţiei, 2) ca sursă de venit, ca factor care determină anumite forme de repartiţie. De aceea dobânda şi profitul figurează ca atare şi în producţie, întrucât ele reprezintă formele în care capitalul se înmulţeşte, creşte, prin urmare ele reprezintă momente ale înseşi producţiei capitalului. Dobânda şi profitul ca forme de repartiţie presupun capitalul ca factor al producţiei. Ele sunt moduri de repartiţie care au ca premisă capitalul ca factor al producţiei. Ele sunt de asemenea moduri de reproducţie a capitalului.</p>', '<p>Tot astfel, salariul este munca salariată considerată sub o altă rubrică: modul de a fi determinat al muncii ca factor al producţiei aici apare dincolo ca determinaţie a repartiţiei. Dacă munca n-ar fi determinată ca muncă salariată, nici modul ei de participare la produse n-ar apărea ca salariu, cum nu apare, de pildă, în sclavagism. În sfârşit, renta funciară — dacă luăm cea mai dezvoltată formă de repartiţie în care proprietatea funciară participă la produse — presupune marea proprietate funciară (adică, propriu-zis, marea agricultură) ca factor al producţiei, şi nu pământul ca atare, după cum nici salariul nu are drept premisă munca ca atare. Relaţiile de repartiţie şi modurile de repartiţie apar de aceea doar ca reverse ale factorilor producţiei. Un individ care participă la producţie sub forma muncii salariate participă la produse, la rezultatele producţiei sub forma salariului. Structura repartiţiei e în întregime determinată de cea a producţiei. Repartiţia este ea însăşi un produs al producţiei — nu numai în ce priveşte obiectul ei, în sensul că pot fi repartizate numai rezultatele producţiei, ci şi în ce priveşte forma, în sensul că modul anumit al participării la producţie determină formele specifice ale repartiţiei, formele în care se participă la repartiţie. Este pur şi simplu o iluzie să se vorbească la producţie despre pământ şi la repartiţie despre renta funciară etc.</p>', '<p>De aceea economişti ca Ricardo, cărora li s-a reproşat cel mai mult că au în vedere numai producţia, au definit repartiţia ca unicul obiect al economiei politice, deoarece şi-au dat seama instinctiv că formele de repartiţie constituie expresia cea mai precisă a factorilor producţiei într-o societate dată.</p>', '<p>În raport cu individul repartiţia apare, fireşte, ca o lege socială care condiţionează poziţia lui în producţie, adică cadrul în care el produce şi care deci precede producţia. Venind pe lume, individul nu posedă nici capital, nici proprietate funciară. În virtutea repartiţiei sociale, el e de la naştere predestinat muncii salariate. Dar însăşi această predestinare este un rezultat al faptului că capitalul, proprietatea funciară există ca factori de sine stătători ai producţiei.</p>', '<p>Dacă considerăm societăţi întregi, repartiţia pare a preceda şi determina producţia şi sub alt aspect, ca un fapt, oarecum pre-economic. Un popor cuceritor împarte ţara între participanţii la cucerire şi impune astfel o anumită repartizare a proprietăţii funciare şi o anumită formă de proprietate funciară, determinând implicit şi producţia. Sau îi transformă în sclavi pe cei învinşi şi face astfel ca munca sclavilor să stea la baza producţiei. Sau un popor face revoluţie şi fărâmiţează în parcele marea proprietate funciară şi, în consecinţă, prin această nouă repartizare a pământului imprimă producţiei un caracter nou. Sau legislaţia eternizează proprietatea funciară în mâinile unor anumite familii, sau repartizează munca ca un privilegiu ereditar, fixând-o astfel într-un spirit de castă. În toate aceste cazuri, şi toate sunt istorice, se pare că nu repartiţia este organizată şi determinată de producţie, ci, invers, producţia este organizată şi determinată de repartiţie.</p>', '<p>În accepţia cea mai superficială, repartiţia apare ca repartiţie a produselor şi deci ca ceva foarte îndepărtat de producţie şi cvasiindependent de ea. Dar înainte ca repartiţia să fie repartiţie a produselor, ea este: 1) repartizarea uneltelor de producţie şi 2) ceea ce constituie o nouă determinare a aceleiaşi relaţii — repartizarea membrilor societăţii între diferitele ramuri de producţie (subordonarea indivizilor unor anumite relaţii de producţie). Repartiţia produselor decurge în mod evident din această repartizare, care e inclusă în însuşi procesul de producţie şi determină organizarea producţiei. A considera producţia independent de această repartizare inclusă în ea înseamnă, evident, a opera cu o abstracţie pură, pe când, dimpotrivă, repartiţia produselor este dată de la sine o dată cu această repartizare, care constituie din capul locului un moment al producţiei. Urmărind să sesizeze producţia modernă în structura ei socială bine determinată, Ricardo, care este prin excelenţă economistul producţiei, consideră tocmai de aceea că nu producţia, ci repartiţia constituie obiectul propriu-zis al economiei politice moderne. Aici se vede o dată în plus cât de mărginiţi sunt economiştii care prezintă producţia drept un adevăr etern, exilând totodată istoria în sfera repartiţiei.</p>', '<p>Problema raportului dintre această repartiţie şi producţia determinată de ea este, evident, o problemă care ţine de domeniul producţiei. Dacă se va spune că, deoarece producţia trebuie să pornească de la o anumită repartizare a uneltelor de producţie, cel puţin în acest sens repartiţia precede producţia şi constituie o premisă a ei, răspunsul la această obiecţie este că producţia îşi are într-adevăr condiţiile şi premisele ei, care însă constituie momente ale ei. Acestea din urmă pot apărea iniţial ca momente naturale. Prin însuşi procesul de producţie, ele se transformă din momente naturale în momente istorice şi, dacă pentru o perioadă ele apar ca premise naturale ale producţiei, pentru o altă perioadă ele au fost rezultatul istoric al producţiei. În cadrul producţiei ele se schimbă necontenit. De exemplu, folosirea maşinilor a modificat atât repartiţia uneltelor de producţie, cât şi pe aceea a produselor. Marea proprietate funciară modernă este ea însăşi rezultatul comerţului modern şi al industriei moderne, ca şi al aplicării acesteia din urmă în domeniul agriculturii.</p>', '<p>Toate problemele schiţate mai sus se reduc, în ultimă analiză, la influenţa pe care o au asupra producţiei condiţiile istorice generale şi la raportul dintre producţie şi dezvoltarea istorică în general. Este o problemă care ţine, evident, de examinarea şi analizarea producţiei propriu-zise.</p>', '<p>Dar, în forma banală în care au fost puse mai sus, problemele pot căpăta un răspuns tot atât de concis. În toate cazurile de cucerire pot exista trei posibilităţi. Poporul cuceritor impune poporului cucerit propriul său mod de producţie (de pildă englezii în secolul acesta în Irlanda şi, în parte, în India); sau menţine vechiul mod de producţie şi se mulţumeşte cu un tribut (de pildă turcii şi romanii); sau se produce o interacţiune din care ia naştere un nou mod de producţie, o sinteză (ca în cazul cuceririlor germanice în unele ţări). În toate cazurile, determinant pentru repartiţia nouă care se statorniceşte este modul de producţie, fie cel al poporului cuceritor, fie cel al poporului cucerit, fie cel rezultat din îmbinarea ambelor moduri de producţie. Deşi această repartiţie apare ca o premisă pentru noua perioadă de producţie, în realitate însă este ea însăşi un produs al producţiei, şi nu numai al producţiei istorice în general, ci al unei producţii istorice bine determinate.</p>', '<p>Mongolii, de pildă, prădând Rusia, au procedat în conformitate cu interesele producţiei lor — păstoritul, pentru care existenţa unor mari întinderi nelocuite constituie o condiţie principală. Barbarilor germani, pentru care agricultura bazată pe munca şerbilor era modul de producţie tradiţional, la fel ca şi viaţa izolată la ţară, le-a fost cu atât mai uşor să supună acestor condiţii provinciile romane, cu cât concentrarea proprietăţii funciare care avusese loc acolo răsturnase deja cu desăvârşire vechile relaţii din agricultură.</p>', '<p>Se spune adesea că în anumite perioade oamenii au trăit exclusiv din jaf. Dar pentru a putea jefui trebuie să existe ceva care să poată fi jefuit, trebuie să existe, aşadar, o producţie. De altfel, însuşi modul de a jefui este determinat de felul producţiei. De pildă, o stock-jobbing nation [naţiune în cadrul căreia se practică speculaţii de bursă] nu poate fi jefuită în acelaşi mod ca un popor de păstori.</p>', '<p>În persoana sclavului, jaful are drept obiect nemijlocit unealta de producţie. În acest caz însă, producţia ţării în folosul căreia el este răpit trebuie să fie astfel structurată încât să permită folosirea muncii sclavilor, sau (ca în America de Sud etc.) trebuie să fie creat un mod de producţie adecvat sclavajului.</p>', '<p>Legile pot perpetua un mijloc de producţie, de pildă pământul, în mâinile anumitor familii. Aceste legi capătă o semnificaţie economică numai atunci când marea proprietate funciară este în armonie cu producţia socială, ca în Anglia de pildă. În Franţa mica agricultură se practica în pofida existenţei marii proprietăţi funciare; de aceea aceasta din urmă a şi fost înlăturată de revoluţie. Dar poate fi perpetuată, pe cale legislativă de pildă, parcelarea? În pofida legilor, proprietatea se concentrează din nou. Influenţa legilor menite să păstreze neschimbate relaţiile de repartiţie şi efectul pe care ele îl au pe această cale asupra producţiei urmează să fie analizate aparte.</p>', '<p>\xa0</p>', '<p class="mid" style="text-align: center;">c) În sfârşit, schimbul şi circulaţia. Schimb şi producţie</p>', '<p>Circulaţia propriu-zisă nu este decât un moment determinat al schimbului, sau schimbul considerat în ansamblu.</p>', '<p>În măsura în care <i>schimbul</i> este doar un moment mijlocitor între producţie şi repartiţia determinată de ea, de o parte, şi consum, de alta, iar consumul însuşi apare ca un moment al producţiei, în aceeaşi măsură şi schimbul este evident cuprins în producţie ca un moment al ei.</p>', '<p>Este clar, în primul rând, că schimbul de activităţi şi capacităţi ce se efectuează în cadrul producţiei ţine direct de ea şi constituie latura ei esenţială. În al doilea rând, acelaşi lucru este valabil şi pentru schimbul de produse, în măsura în care acesta constituie un mijloc pentru obţinerea produsului finit, destinat consumului nemijlocit. În această măsură, schimbul este un act care ţine de sfera producţiei. În al treilea rând, prin organizarea sa, aşa-numitul exchange [schimb] dintre dealers [întreprinzători] este în întregime determinat de producţie, ba chiar el însuşi este o activitate productivă. Schimbul apare independent de producţie şi indiferent faţă de ea numai în ultimul stadiu, când produsul e schimbat nemijlocit în vederea consumului. Dar 1) nu există schimb fără diviziunea muncii, fie ea apărută pe cale naturală, fie că este un rezultat al dezvoltării istorice; 2) schimbul privat presupune o producţie privată; 3) intensitatea schimbului, ca şi extinderea şi forma sa sunt determinate de dezvoltarea şi structura producţiei. De exemplu, schimbul dintre oraş şi sat, schimbul în cadrul satului, în cadrul oraşului etc. Schimbul apare astfel în toate momentele lui fie direct înglobat în producţie, fie determinat de ea.</p>', '<p>Ajungem, aşadar, la concluzia că producţia, repartiţia, schimbul şi consumul nu sunt identice, ci constituie elementele componente ale unui tot unic, reprezintă o diversitate în cadrul unităţii. Producţia împietează atât asupra ei înseşi, considerată în opoziţie cu celelalte momente, cât şi asupra acestora din urmă. Cu ea reîncepe de fiecare dată procesul. Că schimbul şi consumul nu pot avea un rol predominant e de la sine înţeles. Acelaşi lucru e valabil şi pentru repartiţie ca repartiţie a produselor. Dar ca repartiţie a factorilor producţiei este ea însăşi un moment al producţiei. O anumită producţie determină, aşadar, un anumit consum, o anumită repartiţie, un anumit schimb şi <i>anumite raportări între aceste momente diferite</i>. Fireşte, <i>sub forma ei unilaterală</i>, producţia e, şi ea, la rândul ei, determinată de celelalte momente. De exemplu, când piaţa, adică sfera schimbului, se extinde, creşte volumul producţiei şi diversificarea ei. O dată cu modificarea repartiţiei factorilor producţiei se modifică şi producţia; de exemplu, o dată cu concentrarea capitalului, sau când se modifica repartizarea populaţiei între oraş şi sat etc. În sfârşit, nevoile consumului determină producţia. Între diferitele momente are loc o interacţiune. Acest lucru se întâmplă cu orice tot organic.</p>', '<p>\xa0</p>', '<p class="mid" style="text-align: center;"><i>3. Metoda economiei politice</i></p>', '<p>Când examinăm din punctul de vedere al economiei politice o ţară dată, începem cu populaţia ei, cu împărţirea acesteia în clase, cu repartizarea ei între oraş, sat şi ocupaţii maritime, între diferitele ramuri de producţie, cu exportul şi importul, producţia şi consumul anual, preţurile mărfurilor etc.</p>', '<p><a id="cit57"></a>S-ar părea că e just să se înceapă cu ceea ce este real şi concret, cu premisele reale, deci, în economia politică de pildă, cu populaţia, care e baza şi subiectul întregului proces de producţie social. Dar, privită mai îndeaproape, această metodă se dovedeşte a fi greşită. Populaţia este o abstracţie dacă lăsăm la o parte, de pildă, clasele din care este alcătuită. La rândul lor, aceste clase sunt o vorbă goală dacă nu cunoaştem elementele pe care se sprijină ele, de pildă: muncă salariată, capital etc. Acestea din urmă presupun existenţa schimbului, a diviziunii muncii, a preţurilor etc. Capitalul, de pildă, nu este nimic fără muncă salariată, fără valoare, bani, preţuri etc. Dacă aş începe deci cu populaţia, mi-aş forma o idee haotică despre întreg, şi numai prin determinări din ce în ce mai apropiate aş ajunge pe cale analitică la concepte din ce în ce mai simple; de la concretul reprezentat aş trece la abstracţii din ce în ce mai goale, până când aş ajunge la determinaţiile cele mai simple. De aici întregul drum ar trebui refăcut în sens invers, pentru a reveni în cele din urmă iarăşi la populaţie, de data aceasta însă nu ca la o idee haotică despre întreg, ci ca la o bogată totalitate de determinaţii şi relaţii multiple.</p>', '<p>Primul drum e cel pe care economia politică l-a urmat istoriceşte în perioada ei de apariţie. Economiştii secolului al XVII-lea, de pildă, încep întotdeauna cu totalitatea vie, cu populaţia, naţiunea, statul, câteva state etc., dar termină întotdeauna prin a desprinde cu ajutorul analizei un număr de relaţii generale abstracte, determinante, cum sunt: diviziunea muncii, banii, valoarea etc. Îndată ce aceste momente izolate au fost mai mult sau mai puţin fixate şi deduse prin abstracţie, au început să apară sisteme economice care se ridicau de la simplu — cum ar fi munca, diviziunea muncii, trebuinţa, valoarea de schimb — la stat, schimburi internaţionale şi piaţă mondială.</p>', '<p>Această din urmă metodă este, evident, justă din punct de vedere ştiinţific. Concretul este concret pentru că reprezintă sinteza mai multor determinaţii, deci unitatea în diversitate. De aceea în gândire el apare ca un proces de sinteză, ca rezultat, şi nu ca punct de plecare, deşi el reprezintă punctul de plecare real şi deci punctul de plecare al intuiţiei şi al reprezentării. Pe primul drum, reprezentarea completă se volatilizează în determinaţii abstracte; pe cel de-al doilea, determinabile abstracte duc la reproducerea concretului cu ajutorul gândirii.</p>', '<p>De aceea Hegel a fost victima unei iluzii concepând realul ca rezultat al gândirii care se sintetizează, se adânceşte în sine şi se dezvoltă din sine însăşi, pe când metoda ridicării de la abstract la concret nu e decât modul în care gândirea îşi însuşeşte concretul, îl reproduce sub formă de concret spiritual. În nici un caz însă aceasta nu constituie procesul genezei concretului însuşi. Într-adevăr, categoria economică cea mai simplă, valoarea de schimb de pildă, presupune o populaţie — o populaţie care produce în condiţii determinate, precum şi anumite forme de familie, de obşte sau de stat etc. Ea nu poate exista altfel decât ca relaţie abstractă, unilaterală a unui tot concret viu, deja dat.</p>', '<p>În calitate de categorie însă, valoarea de schimb are o existenţă antediluviană. De aceea în conştiinţa (şi cea filozofică e tocmai o astfel de conştiinţă) pentru care gândirea conceptivă reprezintă omul real, şi deci numai lumea concepută ca atare este realul, mişcarea categoriilor apare ca act de producţie real (deşi, din păcate, unul care primeşte un oarecare impuls din afară), al cărui rezultat îl constituie lumea; şi acest lucru — aici avem însă iarăşi o tautologie — este just în măsura în care totalitatea concretă, ca totalitate gândită, ca concret gândit, este realmente un produs al gândirii, al conceperii; dar în nici un caz al conceptului care se autogenerează şi care reflectează în afara sau deasupra intuiţiei şi reprezentării, ci al prelucrării în concepte a intuiţiei şi a reprezentării. Totalitatea, aşa cum apare în minte ca o totalitate gândită, este un produs al minţii care gândeşte şi care îşi însuşeşte lumea în singurul mod posibil pentru ea, într-un mod care diferă de însuşirea artistică, religioasă, practic-spirituală a acestei lumi. Subiectul real rămâne tot timpul în afara minţii, existând ca ceva de sine stătător atâta timp cât mintea se raportează la el pe plan pur speculativ, pur teoretic. De aceea şi în cadrul metodei teoretice, subiectul — societatea — trebuie să fie mereu prezent în reprezentarea noastră ca o premisă.</p>', '<p>Dar nu au avut oare aceste categorii simple şi o existenţă de sine stătătoare, istorică sau naturală, anterioară categoriilor mai concrete? Ça dépend [depinde]. Hegel, de pildă, procedează just atunci când începe filozofia dreptului cu posesiunea, ca cea mai simplă relaţie juridică a subiectului. Dar nu există nici un fel de posesiune înaintea apariţiei familiei sau a relaţiilor de dominaţie şi de subordonare, care sunt relaţii mult mai concrete. Ar fi just să se spună, dimpotrivă, că există familii, ginţi care cunosc numai <i>posesiunea</i>, dar nu şi <i>proprietatea</i>. Categoria mai simplă în comparaţie cu proprietatea apare, aşadar, ca raport propriu unor simple comunităţi familiale sau gentilice. Într-o societate mai dezvoltată, ea apare ca relaţia mai simplă a unui organism dezvoltat. Dar substratul concret a cărui relaţie o constituie posesiunea este întotdeauna presupus. Ne putem închipui un sălbatic izolat care posedă. Dar în acest caz posesiunea nu este o relaţie juridică. Nu este adevărat că dezvoltarea istorică a posesiunii a generat familia. Dimpotrivă, posesiunea presupune întotdeauna această „categorie juridică mai concretă“. Este însă ceva adevărat aici, şi anume că categoriile simple sunt expresia unor relaţii în care concretul mai puţin dezvoltat se poate realiza înainte de statornicirea unei relaţii sau legături mai multilaterale, exprimată mental în categoria mai concretă, în timp ce concretul mai dezvoltat menţine categoria mai simplă ca pe o relaţie subordonată.</p>', '<p>Banii pot exista şi au existat istoriceşte înaintea capitalului, înaintea băncilor, înaintea muncii salariate etc. În această privinţă se poate spune, aşadar, că categoria mai simplă poate exprima relaţiile dominante ale unui tot mai puţin dezvoltat sau relaţiile subordonate ale unui tot mai dezvoltat, adică relaţii care istoriceşte au existat mai înainte ca întregul să se fi dezvoltat sub aspectul care este exprimat într-o categorie mai concretă, în acest sens, mersul gândirii abstracte, care se ridică de la simplu la complex, corespunde procesului istoric real.</p>', '<p>Pe de altă parte, se poate spune că există forme de societate foarte dezvoltate şi totuşi istoriceşte mai puţin maturizate, în care găsim forme economice superioare, cum ar fi, de pildă, cooperarea, diviziunea dezvoltată a muncii etc., dar nu există\t nici un fel de bani, ca în Peru de pildă. La fel şi în obştile slave banii şi schimbul care îi condiţionează nu au nici un rol sau au un rol redus în cadrul fiecărei obşti în parte, dar în schimb apar la hotarele acestora din urmă, în relaţiile cu alte obşti; este în genere greşit să se considere că schimbul în cadrul aceleiaşi obşti ar reprezenta elementul constitutiv iniţial. Dimpotrivă, iniţial el apare mai curând în relaţiile dintre diferitele obşti decât în relaţiile dintre membrii uneia şi aceleiaşi colectivităţi. Apoi, deşi banii dobândesc foarte timpuriu un rol multilateral, în antichitate totuşi ei apar ca element dominant numai la naţiunile\tunilateral dezvoltate, la naţiunile comerciale. Şi chiar în faza cea mai evoluată a antichităţii, la greci şi la romani, dezvoltarea deplină a banilor, dezvoltare care constituie o premisă a societăţii burgheze moderne, are loc numai în perioada destrămării societăţii antice. Vedem, aşadar, că această categorie foarte simplă se manifestă istoriceşte cu toată intensitatea numai în stadiile cele mai dezvoltate ale societăţii, pe când înainte ea nu impregna nicidecum toate relaţiile economice. În perioada de înflorire a Imperiului roman, de pildă, dările şi prestaţiile în natură au continuat să stea la baza întregului sistem, în Roma antică relaţiile băneşti erau pe\tdeplin dezvoltate, la drept vorbind, numai în armată; ele nu au cuprins niciodată\t întreaga sferă a muncii.</p>', '<p>Aşadar, deşi categoria mai simplă a putut exista istoriceşte înaintea categoriei mai concrete, totuşi\tîn cea mai deplină dezvoltare intensivă şi extensivă ea poate să aparţină numai unei forme sociale mai complexe, în timp ce categoria mai concretă era mai deplin dezvoltată în cadrul unei forme sociale mai puţin evoluate.</p>', '<p>Munca pare o categorie cât se poate de simplă. Ideea de muncă în acest sens general, ca muncă pur şi simplu, este şi ea foarte veche. Dar privită din punct de vedere economic în această simplitate a ei, „munca“ este o categorie tot atât de modernă ca şi relaţiile care generează această abstracţie simplă. Sistemul monetar, <a href="javascript:void(0);" id="n105">[105]</a> de pildă, consideră încă avuţia ca ceva cu totul obiectiv, punând-o, ca lucru, în exterior, în bani. Faţă de acest punct de vedere a fost un mare progres atunci când sistemul manufacturier sau comercial a deplasat sursa avuţiei de la obiect la activitatea subiectivă, munca comercială şi manufacturieră, deşi însăşi această activitate era concepută încă într-un sens limitat, ca activitate producătoare de bani. Spre deosebire de adepţii acestui sistem, fiziocraţii consideră drept creatoare de avuţie numai o anumită formă de muncă, munca în agricultură, iar obiectul însuşi nu-l mai văd întruchipat în bani, ci în produs în genere, în rezultatul general al muncii. Dar, în virtutea caracterului limitat al activităţii, fiziocraţii concepeau încă acest produs sub forma sa naturală, ca produs agricol, ca produs al pământului <i>par excellence</i>.</p>', '<p>Un mare progres a fost realizat de Adam Smith atunci când a respins orice determinare a activităţii creatoare de avuţie, reţinând munca pur şi simplu, nu munca manufacturieră, nici munca comercială sau cea agricolă, ci atât primul fel de muncă, cât şi celelalte două. O dată cu generalitatea abstractă a activităţii creatoare de avuţie se recunoaşte aici şi generalitatea obiectului definit ca avuţie; el este produsul în general, sau şi munca în general, concepută însă ca muncă trecută, materializată. Cât de anevoioasă şi de grandioasă a fost această trecere se vede din faptul că însuşi Adam Smith revine din când în când la sistemul fiziocrat. S-ar putea crede că prin aceasta a fost găsită doar expresia abstractă a celei mai simple şi mai străvechi relaţii în care oamenii apar ca producători, indiferent de forma de societate. Asta e just, pe de o parte, dar greşit pe de altă parte.</p>', '<p>Indiferenţa faţă de un anumit fel de muncă presupune o foarte diversificată totalitate de feluri de muncă reale, dintre care nici unul nu mai este predominant. În felul acesta, abstracţiile cele mai generale nu apar decât în condiţiile celei mai variate dezvoltări concrete, când unul şi acelaşi lucru este comun mai multor sau tuturor elementelor. Atunci acel lucru încetează de a mai putea fi gândit numai într-o formă particulară. Pe de altă parte, această abstracţie a muncii în general nu e numai rezultatul mental al unei totalităţi concrete de feluri de muncă. Indiferenţa faţă de un anumit fel de muncă corespunde unei forme de societate în care indivizii trec cu uşurinţă de la un fel de muncă la altul, iar felul specific al muncii reprezintă pentru ei ceva întâmplător şi deci indiferent. Aici munca a devenit nu numai pe planul categoriilor, ci şi în realitate un mijloc pentru creare de avuţie în genere şi ca determinaţie a încetat să fie contopită cu individul într-un tot aparte. O asemenea stare de lucruri, dezvoltată la cel mai înalt nivel, întâlnim în cea mai modernă dintre formele existente de societate burgheză: în Statele Unite. Numai acolo abstracţia categoriei „muncă“, „muncă în general“, munca fără altă specificare, acest punct de plecare al economiei politice moderne, devine practic adevărată.</p>', '<p>De aici rezultă că abstracţia cea mai simplă pe care economia politică modernă o pune ca piatră de temelie şi care exprimă o relaţie străveche, valabilă pentru toate formele de societate, apare totuşi numai în această abstracţie ca fiind practic adevărată în calitate de categorie a societăţii celei mai moderne. S-ar putea spune că ceea ce în Statele Unite este un produs istoric, şi anume această indiferenţă faţă de modul de a fi determinat al muncii, apare la ruşi, de pildă, ca o înclinaţie naturală. Dar este o deosebire imensă între cazul unor barbari care pot fi folosiţi la orice muncă şi cazul unor oameni civilizaţi care se adaptează singuri la orice muncă. În plus, la ruşi, acestei indiferenţe faţă de modul de a fi determinat al muncii îi corespunde în practică faptul că oamenii sunt în mod tradiţional legaţi de o anumită muncă bine determinată, de la care sunt smulşi numai în urma unor influenţe exterioare.</p>', '<p>Acest exemplu cu munca demonstrează în chip grăitor că până şi cele mai abstracte categorii — deşi tocmai datorită caracterului lor abstract sunt valabile pentru toate epocile — reprezintă totuşi în aceeaşi măsură, tocmai în virtutea modului de a fi determinat al acestui caracter abstract, produsul unor condiţii istorice şi posedă valabilitate deplină numai pentru aceste condiţii şi în cadrul lor.</p>', '<p>Societatea burgheză reprezintă cea mai dezvoltată şi mai diversificată organizare istorică a producţiei. De aceea categoriile care exprimă relaţiile acestei societăţi, înţelegerea structurii ei oferă totodată posibilitatea de a cunoaşte structura şi relaţiile de producţie ale tuturor formelor sociale dispărute din ale căror sfărâmături şi elemente s-a construit ea. Unele din aceste vestigii nedepăşite încă continuă să vegeteze în cadrul societăţii burgheze, în timp ce elementele care înainte existaseră doar în germene s-au dezvoltat în toată semnificaţia lor etc. <a id="cit58"></a>Anatomia omului ne oferă o cheie pentru înţelegerea anatomiei maimuţei. Dimpotrivă, la speciile animale inferioare, germenii unor elemente superioare pot fi înţeleşi numai în cazul când înseşi aceste elemente superioare sunt deja cunoscute. Economia burgheză ne oferă astfel cheia pentru înţelegerea economiei antice etc., dar nicidecum în maniera proprie economiştilor, care şterg toate deosebirile istorice şi care văd în toate formele de societate numai formele burgheze. Dijma, zeciuiala etc. pot fi înţelese dacă cunoaştem renta funciară, dar nu trebuie să le identificăm cu aceasta din urmă.</p>', '<p>Apoi, deoarece însăşi societatea burgheză nu este decât o formă antagonică de dezvoltare, relaţiile unor formaţiuni anterioare se întâlnesc în ea adesea doar într-o formă complet degenerată sau chiar caricaturală, cum este cazul, de pildă, cu proprietatea în obşte. Prin urmare, dacă este just să se spună că categoriile economiei burgheze conţin o doză de adevăr pentru toate celelalte forme de societate, lucrul acesta trebuie înţeles numai cum grano salis [aici: cu anumite rezerve]. Ele le pot conţine pe acestea din urmă într-o formă dezvoltată, într-o formă degenerată sau caricaturală etc., dar întotdeauna într-o formă esenţialmente modificată. Aşa-numita dezvoltare istorică se sprijină în genere pe faptul că forma nouă vede în cele anterioare nişte trepte care duc spre ea, şi deoarece numai arareori şi numai în condiţii bine determinate forma nouă este capabilă de autocritică — nu vorbim, fireşte, de acele perioade istorice care se apreciază singure ca perioade de decadenţă —, ea le înţelege întotdeauna într-o manieră unilaterală. Religia creştină a putut contribui la înţelegerea obiectivă a mitologiilor anterioare numai atunci când autocritica ei a fost până la un anumit punct, <span class="greek">δυναμει</span> [potenţial], ca să zicem aşa, gata elaborată. Tot aşa economia politică burgheză a ajuns să înţeleagă economia feudală, antică, orientală abia atunci când a început autocritica societăţii burgheze. În măsura în care economia politică burgheză nu se identifică în întregime, într-o manieră mitologică, cu economia trecutului, critica făcută de ea societăţii anterioare, anume celei feudale, cu care mai avea de luptat în mod nemijlocit, se asemăna cu aceea pe care creştinismul o făcuse păgânismului, sau protestantismul catolicismului.</p>', '<p>Ca şi în orice ştiinţă istorică, socială, la examinarea mişcării progresive a categoriilor economice trebuie să avem întotdeauna în vedere că — atât în realitate cât şi în minte — subiectul — în cazul de faţă societatea burgheză modernă — este dat şi că, în virtutea acestui fapt, categoriile exprimă forme de existenţă, condiţii de existenţă, adesea numai diferite aspecte ale acestei societăţi determinate, ale acestui subiect, şi că de aceea <i>nici pentru ştiinţă</i> societatea nicidecum nu începe să existe abia în momentul când pentru prima oară se vorbeşte despre ea ca atare. Acest considerent trebuie reţinut, pentru că ne oferă din capul locului o indicaţie hotărâtoare cu privire la structura obiectului.</p>', '<p>Nimic nu pare mai firesc, de pildă, decât să începi cu renta funciară, cu proprietatea funciară, pentru că este legată de pământ, acest izvor al oricărei producţii şi al oricărei existenţe, precum, şi de agricultură, această formă iniţială a producţiei în toate societăţile cât de cât trainic închegate. Dar nimic n-ar fi mai greşit decât un asemenea mod de a proceda. <a id="cit59"></a>În fiecare formă de societate există o anumită producţie care determină locul şi influenţa tuturor celorlalte producţii şi ale cărei relaţii, în consecinţă, de asemenea determină locul şi influenţa tuturor celorlalte relaţii. E ca o iluminaţie generală în care se topesc toate celelalte culori şi care le modifică în ceea ce au ele particular. Este ca un eter deosebit care determină greutatea specifică a tot ce există în el.</p>', '<p>Să luăm, de pildă, popoarele de păstori (popoarele care se ocupă exclusiv cu vânatul şi cu pescuitul se află dincolo de punctul de la care începe dezvoltarea reală). La aceste popoare se întâlneşte în mod sporadic o anumită formă de agricultură; prin aceasta este determinată proprietatea funciară. Ea este colectivă şi-şi păstrează această formă într-o măsură mai mare sau mai mică, în funcţie de măsura mai mare sau mai mică în care aceste popoare îşi mai păstrează tradiţiile; de pildă, proprietatea în obşte la slavi. La popoarele cu agricultură sedentară — şi această trecere la viaţa sedentară reprezintă un mare progres —, la care agricultura predomină ca în societatea antică şi în cea feudală, însăşi industria, organizarea ei şi respectivele forme de proprietate au un caracter mai mult sau mai puţin asemănător cu cel al proprietăţii funciare; industria sau depinde în întregime de agricultură, ca la vechii romani, sau, ca în evul mediu, transpune la oraşe şi în relaţiile urbane principiile de organizare existente la sate. Până şi capitalul, în măsura în care nu este vorba de capitalul pur bănesc, a avut în evul mediu, sub forma tradiţionalelor unelte meşteşugăreşti etc., acelaşi caracter de proprietate asemănătoare cu cea funciară.</p>', '<p>În societatea burgheză lucrurile se prezintă invers. Agricultura devine tot mai mult doar una dintre ramurile industriei şi este în întregime dominată de capital. La fel şi cu renta funciară. În toate formele de societate în care domneşte proprietatea funciară continuă să fie preponderente relaţiile determinate de natură. Dar în formele de societate în care domneşte capitalul precumpăneşte elementul creat de societate, de istorie. Renta funciară nu poate fi înţeleasă fără capital, dar capitalul poate fi foarte bine înţeles fără renta funciară. Capitalul este atotdominanta putere economică a societăţii burgheze. El trebuie să constituie atât punctul de plecare cât şi punctul final, şi trebuie examinat înainte de proprietatea funciară. După ce atât capitalul cât şi proprietatea funciară vor fi analizate fiecare în parte, va trebui cercetată şi corelaţia dintre ele.</p>', '<p>Ar fi deci irealizabil şi greşit să expunem categoriile economice în ordinea în care au avut istoriceşte un rol hotărâtor. Dimpotrivă, succesiunea lor este determinată de raportul care există între ele în societatea burgheză modernă şi care este diametral opus celui care apare ca raport natural al lor sau care corespunde succesiunii dezvoltării istorice. Nu este vorba aici de locul pe care relaţiile economice îl ocupă istoriceşte în succesiunea diferitelor forme de societate. Cu atât mai puţin poate fi vorba de succesiunea lor „în idee“ <i>(Proudhon)</i>, în această reprezentare denaturată despre procesul istoric. Ceea ce ne preocupă aici este locul pe care-l ocupă ele în structura societăţii burgheze moderne.</p>', '<p>Forma pură (modul abstract de a fi determinat) în care apar în lumea antică popoarele de negustori — fenicienii, cartaginezii — se datoreşte tocmai precumpănirii popoarelor de agricultori. Capitalul sub formă de capital comercial sau de capital bănesc apare tocmai în această abstracţie acolo unde capitalul nu este încă elementul dominant al societăţii. Lombarzii şi evreii au deţinut o poziţie identică faţă de societăţile de agricultori în evul mediu.</p>', '<p>Un alt exemplu care ilustrează locul diferit pe care aceleaşi categorii îl ocupă pe diferite trepte ale dezvoltării sociale este următorul: una din ultimele forme ale societăţii burgheze — joint-stock companies [societăţile pe acţiuni] — apare şi la începuturile ei sub forma marilor societăţi comerciale privilegiate şi învestite cu drepturi de monopol.</p>', '<p>Însăşi noţiunea de avuţie a naţiunii apare vag conturată la economiştii din secolul al XVII-lea, iar în parte continuă să subziste şi la cei din secolul al XVIII-lea, în sensul că avuţia se creează numai pentru stat şi că puterea lui este în funcţie de această avuţie. Aceasta era acea formă încă inconştient ipocrită în care avuţia însăşi şi producerea ei erau proclamate ca scop al statelor moderne, iar acestea din urmă erau considerate doar ca mijloc pentru producere de avuţie.</p>', '<p>Este evident că expunerea trebuie structurată în felul următor:</p>', '<p>1) Determinaţiile abstracte generale, care de aceea sunt mai mult sau mai puţin inerente tuturor formelor sociale, dar în sensul specificat mai sus. 2) Categoriile care alcătuiesc structura internă a societăţii burgheze şi pe care se sprijină clasele fundamentale. Capital, muncă salariată, proprietate funciară. Raporturile dintre ele. Oraşul şi satul. Cele trei mari clase sociale. Schimbul dintre ele. Circulaţia. Creditul (privat). 3) Statul ca expresie concentrată a societăţii burgheze. Statul considerat în raport cu el însuşi. Clasele „neproductive“. Impozitele. Datoria publică. Creditul public. Populaţia. Coloniile. Emigraţia. 4) Relaţii de producţie internaţionale. Diviziunea internaţională a muncii. Schimburile internaţionale. Exportul şi importul. Cursul schimbului. 5) Piaţa mondială şi crizele.</p>', '<p>\xa0</p>', '<p class="mid" style="text-align: center;"><i>4. Producţie. Mijloace de producţie şi relaţii de producţie. Relaţii de producţie şi relaţii de schimb. Forme de stat şi forme de conştiinţă în legătura lor cu relaţiile de producţie şi relaţiile de schimb. Relaţii juridice. Relaţii familiale</i></p>', '<p>Însemnări cu privire la punctele care urmează a fi menţionate aici şi care nu trebuie uitate.</p>', '<p>1) <i>Războiul</i> a generat înaintea păcii forme mai dezvoltate; modul în care anumite relaţii economice, cum ar fi munca salariată, folosirea maşinilor etc., s-au dezvoltat datorită războiului şi în cadrul armatelor etc. înainte de a se fi dezvoltat în sânul societăţii civile. Raportul dintre forţele de producţie şi relaţiile de schimb apare şi el deosebit de clar în armată.</p>', '<p>2) <i>Raportul dintre istoriografia idealistă de până acum şi cea realistă</i>. <i>În special aşa-zisa istorie a culturii</i>, care este în întregime o istorie a religiilor şi statelor. (În treacăt se poate spune câte ceva despre diferitele moduri în care s-a scris până acum istoria. Istoriografia aşa-zis obiectivă. Istoriografia subiectivă (a moralei etc.). Istoriografia filozofică.)</p>', '<p>3) <i>Relaţii de producţie secundare şi terţiare</i>, în general derivate, transpuse, nu originare. Rolul pe care îl au aici relaţiile internaţionale.</p>', '<p>4) <i>Reproşuri în ceea ce priveşte materialismul unei asemenea concepţii: raportul dintre el şi materialismul naturalist</i>.</p>', '<p>5) <i>Dialectica conceptelor forţe de producţie (mijloace de producţie) şi relaţii de producţie;</i> o dialectică ale cărei limite trebuie precizate şi care nu suprimă deosebirile reale.</p>', '<p>6) <i>Raportul inegal dintre dezvoltarea producţiei materiale şi a celei artistice, de pildă</i>. În general conceptul de progres nu trebuie luat în accepţia abstractă curentă. În ceea ce priveşte arta modernă etc., această disproporţie nu este încă atât de importantă şi nici atât de greu de sesizat ca cea din sfera relaţiilor sociale practice. De pildă, starea învăţământului în <i>Statele Unite</i> în comparaţie cu cea din Europa. Dar punctul cu adevărat, dificil care trebuie lămurit aici este următorul: în ce fel relaţiile de producţie ca relaţii juridice încep să se dezvolte inegal. Aşa, de exemplu, raportul dintre dreptul privat roman (în dreptul penal şi [în general] în dreptul public aceasta se întâmplă într-o măsură mai mică) şi producţia modernă.</p>', '<p>7) <i>Această accepţie</i> <a href="javascript:void(0);" id="n106">[106]</a> <i>apare ca dezvoltare necesară</i>. Dar este legitimă şi întâmplarea. În ce sens. (Printre altele e legitimă şi libertatea.) (Influenţa mijloacelor de comunicaţie. Istoria universală nu a existat întotdeauna; istoria ca istorie universala este un rezultat.)</p>', '<p>8) <i>Punctul de plecare îl constituie, fireşte, determinarea naturală;</i> subiectiv şi obiectiv. Triburi, rase etc.</p>', '<p>1) <a href="javascript:void(0);" id="n107">[107]</a> În ceea ce priveşte arta, se ştie că anumite epoci de înflorire a acesteia nu concordă câtuşi de puţin cu dezvoltarea generală a societăţii şi deci nici cu dezvoltarea bazei ei materiale, care constituie oarecum scheletul organizării ei. De exemplu, grecii în comparaţie cu popoarele moderne, sau chiar Shakespeare. Cu privire la unele forme de artă, cum ar fi epopeea, de pildă, este recunoscut chiar că, de îndată ce începe producţia de artă propriu-zisă, ele nu mai pot fi create niciodată în forma lor clasică, care a făcut epocă în istoria omenirii; că, aşadar, în domeniul artei anumite forme importante ale acesteia nu sunt posibile decât pe o treaptă inferioară a dezvoltării artelor. Dacă în sfera artei acest lucru se întâmplă în ceea ce priveşte raportul dintre diferitele ei genuri, este cu atât mai puţin cazul şi ne mirăm că acelaşi fenomen are loc în raportul dintre întregul domeniu al artei şi dezvoltarea generală a societăţii. Dificultatea constă doar în formularea generală a acestor contradicţii. Definirea specificului lor înseamnă totodată şi explicarea lor.</p>', '<p>Să luăm, de pildă, raportul dintre arta greacă şi contemporaneitate, dintre Shakespeare şi perioada actuală. Se ştie că mitologia greacă a constituit nu numai arsenalul artei greceşti, ci şi terenul pe care s-a dezvoltat ea. Dar în epoca selfactoarelor, a căilor ferate, a locomotivelor şi a telegrafului electric mai este oare posibilă acea concepţie despre natură şi despre relaţiile sociale care stă la baza imaginaţiei şi deci a [mitologiei] greceşti? Ce este Vulcan în comparaţie cu Roberts &amp; Co., Jupiter în comparaţie cu paratrăsnetul şi Hermes în comparaţie cu Crédit mobilier? Orice mitologie biruie, supune şi modelează forţele naturii în imaginaţie şi cu ajutorul imaginaţiei; ea dispare deci o dată cu începerea dominaţiei reale a omului asupra forţelor naturii. Ce mai rămâne din Fama în condiţii când există Printing House Square? Arta greacă presupune mitologia greacă, adică natura şi formele sociale deja prelucrate de fantezia poporului într-o manieră inconştient artistică. Acesta este materialul ei. Dar nu orice mitologie, adică nu orice prelucrare inconştient artistică a naturii (prin natură se înţelege aici tot ce există obiectiv, deci şi societatea) îi poate servi drept premisă. Mitologia egipteană n-ar fi putut constitui niciodată un teren propice pentru arta greacă, nu ar fi putut fi niciodată leagănul ei. În orice caz însă trebuie să fie o mitologie. Prin urmare, în nici un caz o dezvoltare socială care să excludă orice atitudine mitologică faţă de natură, orice mitizare a ei, şi care să ceară, aşadar, artistului o imaginaţie independentă de mitologie.</p>', '<p>Pe de altă parte, este oare posibil Ahile în epoca prafului de puşcă şi a glonţului? Sau este oare în genere posibilă „Iliada“ alături de presa de tipărit şi cu atât mai mult alături de maşina tipografică? Nu dispar oare în mod necesar rapsodul şi muza, deci premisele necesare ale poeziei epice, o dată cu apariţia tiparului?</p>', '<p>Dificultatea însă nu este aceea de a înţelege că arta şi epopeea greacă sunt legate de anumite forme de dezvoltare socială, ci de a ne explica faptul că ele ne procură încă şi astăzi o desfătare artistică şi că într-o anumită privinţă servesc ca normă şi model inegalabil.</p>', '<p>Un bărbat nu poate redeveni copil fără a da în mintea copiilor. Dar nu-l bucură oare naivitatea copilului şi nu trebuie el oare să tindă să reproducă pe o treaptă mai înaltă adevărata sa esenţă? Oare în natura copiilor din fiecare epocă nu reînvie propriul ei caracter în toată naturaleţea lui? Şi de ce oare copilăria istorică a omenirii, acolo unde a decurs în formele cele mai frumoase, să nu aibă pentru noi un farmec veşnic, ca o treaptă care nu se va mai întoarce niciodată? Există copii rău crescuţi şi copii precoci. Multe popoare antice fac parte din această categorie. Copii normali au fost grecii. Farmecul pe care-l are pentru noi arta lor nu este în contradicţie cu treapta socială nedezvoltată pe care a crescut ea. Dimpotrivă, el este un rezultat al acestei trepte şi este indisolubil legat de faptul că condiţiile sociale neevoluate în care s-a născut arta lor şi care singure i-au putut da naştere nu se mai pot repeta niciodată.\r\n</p>'],
'idChr': '2.05.01text',
'title': `A. Introducere`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">B. Banii, libertatea şi egalitatea</h6>', '<p>Ceea ce face deosebit de dificilă înţelegerea banilor în deplinătatea determinaţiei lor ca bani — dificultate pe care economia politică se străduieşte s-o ocolească ignorând una din determinaţiile lor de dragul alteia, iar dacă i se atrage atenţia asupra unei determinaţii, ea face apel la alta — este faptul că aici un raport social, o relaţie determinată între indivizi apare ca metal, ca piatră, ca un lucru pur corporal exterior indivizilor, lucru care ca atare se găseşte în natură şi care nu conţine nici o determinaţie de formă distinctă de existenţa sa naturală. Aurul şi argintul în sine nu sunt bani. Natura nu creează bani, după cum nu creează nici cursul schimbului sau pe bancheri. În Peru şi în Mexic, aurul şi argintul nu serveau drept bani, cu toate că erau folosite ca podoabe şi cu toate că acolo exista un sistem de producţie dezvoltat. Aurul şi argintul nu au proprietatea naturală de a fi bani şi de aceea ea este complet necunoscută fizicianului, chimistului etc. ca atare. Dar banii sunt nemijlocit aur şi argint. În bani, consideraţi ca măsură, mai prevalează încă determinarea formei; într-o măsură şi mai mare prevalează ea în banii care figurează ca monedă, în care acest lucru se manifestă şi exterior în forma monedei; dar banii în cea de-a treia determinaţie, adică în desăvârşirea lor, în care fiinţarea banilor ca măsură şi monedă apare doar ca funcţii ale banilor, orice determinaţie de formă dispare sau coincide nemijlocit cu existenţa lor ca metal. În aur şi argint nu se observă nicidecum că destinaţia lor de a fi bani este doar rezultatul unui proces social; aurul şi argintul <i>sunt</i> bani.</p>', '<p>Acest lucru e cu atât mai greu de sesizat, cu cât pentru individul viu valoarea lor de întrebuinţare nemijlocită nu este câtuşi de puţin legată de acest rol al lor şi cu cât, în general, în bani ca întruchipare a valorii de schimb pure este ştearsă orice amintire a valorii de întrebuinţare, spre deosebire de valoarea de schimb. De aceea aici se manifestă în toată puritatea sa contradicţia fundamentală proprie valorii de schimb şi modului social de producţie care îi corespunde. În capitolul precedent am supus deja unei analize critice încercările de a rezolva această contradicţie prin aceea că banii sunt privaţi de forma lor metalică şi devin şi sub aspect exterior ceva <i>statornicit</i> de societate, expresia unei relaţii sociale; ultima formă de realizare a acestor încercări ar fi aceea de bani-muncă. Acum trebuie să fie cât se poate de clar că atâta timp cât se păstrează baza valorii de schimb, toate acestea nu sunt decât cârpăceli, iar iluzia că banii de metal ar falsifica schimbul se datoreşte unei totale necunoaşteri a naturii lor. Pe de altă parte, e de asemenea clar că, pe măsură ce creşte opoziţia faţă de relaţiile de producţie dominante, iar acestea din urmă încep să manifeste tot mai puternice tendinţe de descuamare, polemica se îndreaptă împotriva banilor de metal sau a banilor în general ca fenomenul cel mai frapant, mai contradictoriu şi mai net conturat, în care se manifestă în mod palpabil sistemul de producţie burghez. Prin tot felul de artificii cu banii se urmăreşte atunci suprimarea unor antagonisme pe care banii nu fac decât să le exprime într-un mod izbitor. Tot atât de clar este că, după părerea acestor reformatori, asupra banilor ar putea fi întreprinse unele operaţii revoluţionare, întrucât un atac împotriva banilor pare a lăsa totul aşa cum a fost, îndreptând doar câte ceva pe ici, pe colo. Asta ar însemna să baţi şaua ca să priceapă iapa. Dar atâta timp cât iapa nu simte loviturile aplicate şeii, înseamnă că de fapt e bătută şaua, şi nu iapa. Iar când le simte, înseamnă că e bătută iapa, şi nu şaua. Atâta timp cât operaţiile sunt îndreptate împotriva banilor ca atare, atacul nu vizează decât efectele, lăsând să subziste cauzele; aceasta este, aşadar, o perturbare a procesului de producţie care lasă neatinsă temelia propriu-zisă, aşa încât aceasta din urmă continuă să-şi păstreze forţa de a domina — printr-o reacţie mai mult sau mai puţin violentă — <i>perturbările</i> intervenite şi de a le imprima un caracter trecător.</p>', '<p>Pe de altă parte, de însăşi natura relaţiei băneşti, aşa cum a fost considerată până aici în toată puritatea ei şi abstracţie făcând de relaţii de producţie mai dezvoltate, ţine faptul că în relaţiile băneşti simple toate antagonismele imanente societăţii burgheze apar stinse, şi de aceea democraţia burgheză recurge mereu la această relaţie, într-o măsură şi mai mare decât economiştii burghezi (care în asemenea cazuri sunt cel puţin atât de consecvenţi, încât se întorc la o determinaţie şi mai simplă a valorii de schimb şi a schimbului), pentru a face apologia relaţiilor economice existente.</p>', '<p>Într-adevăr, atâta timp cât marfa sau munca mai este determinată numai ca valoare de schimb, iar raportul în virtutea căruia diferitele mărfuri sunt raportate unele la altele este determinat ca schimb reciproc al acestor valori de schimb, ca echivalare reciprocă a lor, indivizii, subiecţii angajaţi în acest proces sunt determinaţi pur şi simplu ca participanţi la schimb. În măsura în care se ia în consideraţie numai determinaţia de formă — iar aceasta este determinaţia economică, determinaţia în cadrul căreia indivizii se află într-un raport de schimb reciproc, indicatorul funcţiei lor sociale sau al relaţiei lor sociale reciproce —, între indivizi nu există absolut nici o deosebire. Fiecare subiect este un participant la schimb, adică fiecare se află cu altul în relaţia socială în care acest altul se află cu el. De aceea, relaţia dintre ei ca subiecţi ai schimbului este relaţia de <i>egalitate</i>. Este imposibil de sesizat vreo deosebire şi cu atât mai puţin vreo opoziţie între ei, sau măcar vreo nesimilitudine. Apoi, mărfurile care constituie obiectul schimbului lor sunt echivalente ca valori de schimb sau cel puţin considerate ca atare (în evaluarea reciprocă a mărfurilor poate să intervină numai o eroare subiectivă, şi dacă vreun individ îl trage pe sfoară pe un alt individ, aceasta nu se întâmplă <i>în virtutea naturii funcţiei sociale în care ei se opun unul altuia</i>, deoarece această funcţie socială este una şi <i>aceeaşi</i> şi în cadrul ei indivizii <i>sunt egali;</i> aceasta se întâmplă numai datorită abilităţii înnăscute, puterii de convingere etc., pe scurt, numai datorită superiorităţii pur individuale a unui individ faţă de altul. O asemenea deosebire ar fi pur naturală, independentă de esenţa relaţiei propriu-zise şi, după cum vom vedea mai încolo, datorită concurenţei etc. este chiar atenuată şi îşi pierde importanţa iniţială).</p>', '<p>Întrucât aici ne preocupă forma pură, latura economică a relaţiei — conţinutul existent în afara acestei forme se mai află aici, la drept vorbind, cu totul în afara economiei politice, sau apare ca conţinutul natural distinct de cel economic, despre care se poate spune că e complet separat de raportul economic, deoarece mai coincide nemijlocit cu el —, în faţa noastră se conturează aici numai trei momente formal distincte: în primul rând, subiecţii relaţiei, <i>participanţii la schimb</i>, care apar în una şi aceeaşi determinaţie; apoi, obiectele schimbului lor, valorile de schimb, <i>echivalentele</i>, care nu numai că sunt egale, ci şi trebuie în mod expres să fie egale şi sunt considerate ca atare; în sfârşit, însuşi actul schimbului, mijlocirea, cu ajutorul căreia subiecţii se afirmă ca participanţi la schimb, ca egali între ei, iar obiectele lor ca echivalente, ca egale între ele. Echivalentele sunt obiectivarea unui subiect pentru alţii, ceea ce înseamnă că ele au aceeaşi valoare şi se manifestă în actul schimbului ca având aceeaşi valoare şi totodată ca indiferente unul faţă de altul. În cadrul schimbului, subiecţii se dovedesc a avea aceeaşi valoare unul pentru altul numai prin intermediul echivalentelor şi se manifestă ca atare numai transmiţându-şi reciproc obiectualitatea în care unul există pentru celălalt. Deoarece numai în felul acesta au ei aceeaşi valoare unul pentru altul, adică numai în calitate de posesori de echivalente şi de realizatori ai acestei echivalenţe în cadrul schimbului, ca oameni de aceeaşi valoare, ei sunt totodată indiferenţi unul faţă de celălalt; toate celelalte deosebiri individuale dintre ei nu-i interesează; ei sunt indiferenţi faţă de toate celelalte particularităţi individuale ale lor.</p>', '<p>Cât priveşte conţinutul [procesului de schimb] existent în afara actului de schimb, act care este atât statornicirea cât şi confirmarea valorilor de schimb, precum şi a subiecţilor ca participanţi la schimb, acest conţinut exterior determinaţiei de formă economică poate fi numai: 1) particularitatea naturală a mărfii care este schimbată; 2) trebuinţa naturală particulară a participanţilor la schimb, sau — ca să le sintetizăm pe amândouă într-o formulă unică — valoarea de întrebuinţare diferită a mărfurilor care urmează a fi schimbate. Valoarea de întrebuinţare, acest conţinut al schimbului care se află cu totul în afara determinaţiei lui economice, este, aşadar, departe de a periclita egalitatea socială a indivizilor; dimpotrivă, ea face din diversitatea lor naturală baza egalităţii lor sociale. Dacă individul <i>A</i> ar avea aceeaşi trebuinţă ca şi individul <i>B</i> şi şi-ar încorpora munca în acelaşi obiect ca şi individul <i>B</i>, n-ar exista între ei nici o legătură; priviţi din punctul de vedere al producţiei lor, ei n-ar fi indivizi diferiţi. Amândoi trebuie să respire: aerul din atmosferă există atât pentru unul cât şi pentru celălalt, dar aceasta nu stabileşte nici un contact social între ei. Ca indivizi care respiră, ei se află în raport unul cu altul numai în calitate de corpuri naturale, dar nu ca persoane. Numai diversitatea trebuinţelor şi a producţiei lor prilejuieşte schimbul şi egalizarea lor socială în cadrul acestuia; de aceea această diversitate naturală constituie premisa egalităţii lor sociale în actul schimbului şi în general premisa relaţiei în care intră ei ca indivizi productivi. Priviţi prin prisma acestei diversităţi naturale, <i>A</i> este posesorul unei valori de întrebuinţare pentru <i>B</i>, iar <i>B</i> posesorul unei valori de întrebuinţare pentru <i>A</i>. Sub acest aspect, diversitatea naturală îi repune într-un raport reciproc de egalitate. Datorită acestui fapt însă, ei nu sunt indiferenţi unul faţă de altul, ci se completează reciproc, au nevoie unul de altul, astfel încât individul <i>B</i>, ca obiectivat în marfa sa, reprezintă o trebuinţă pentru individul <i>A</i>, şi viceversa, astfel încât amândoi se află nu numai într-un raport de egalitate, ci şi într-un raport social.</p>', '<p>Dar asta încă nu e totul. Faptul că trebuinţa unuia poate fi satisfăcută de produsul celuilalt şi viceversa, că unul este în stare să producă obiectul trebuinţei celuilalt şi că fiecare se opune celuilalt în calitate de posesor al obiectului trebuinţei acestuia — toate acestea demonstrează că fiecare individ, ca <i>om</i>, depăşeşte cadrul propriei sale trebuinţe particulare etc. şi că oamenii se raportează unii la alţii ca oameni, că sunt cu toţii conştienţi de esenţa lor comună. De altfel, nu se întâmplă ca elefanţii să producă pentru tigri, ca unele animale să producă pentru altele. Un roi de albine, de pildă, nu este în fond decât o singură albină, iar toate produc acelaşi lucru.</p>', '<p>Apoi, deoarece această diversitate naturală a indivizilor şi a mărfurilor lor <a href="javascript:void(0);" id="n108">[108]</a> constituie motivul pentru care aceşti indivizi se completează reciproc, motivul pentru stabilirea unei relaţii sociale între ei ca participanţi la schimb, relaţie în care ei sunt <i>presupuşi</i> ca egali şi se <i>manifestă</i> ca egali, determinaţiei de <i>egalitate</i> i se adaugă şi cea de <i>libertate</i>. Deşi individul <i>A</i> are nevoie de marfa individului <i>B</i>, el nu şi-o însuşeşte cu forţa, după cum nici <i>B</i> nu ia cu forţa marfa lui, ci amândoi îşi recunosc reciproc calitatea de proprietari, de persoane a căror voinţă pătrunde mărfurile lor. De aceea intervin aici în primul rând noţiunea juridică de persoană şi ideea de libertate, în măsura în care aceasta din urmă e cuprinsă în această noţiune. Nici unul dintre participanţii la schimb nu acaparează cu forţa proprietatea celuilalt; fiecare o înstrăinează de bunăvoie.</p>', '<p>Dar nici asta nu e totul: <i>A</i> satisface trebuinţa lui <i>B</i> cu ajutorul mărfii <i>a</i> numai în măsura şi numai pentru că <i>B</i> satisface trebuinţa lui <i>A</i> cu ajutorul mărfii <i>b</i> şi viceversa. Fiecare îl serveşte pe celălalt pentru a se servi pe sine însuşi, fiecare se serveşte de celălalt ca de un mijloc al său. Şi una şi alta se oglindesc în conştiinţa celor doi indivizi în aşa fel, încât 1) fiecare îşi atinge scopul numai în măsura în care serveşte drept mijloc pentru celălalt; 2) fiecare devine mijloc pentru celălalt (fiinţare pentru altul) numai fiind pentru el însuşi un scop în sine (fiinţare pentru sine); 3) reciprocitatea în virtutea căreia fiecare este totodată mijloc şi scop şi nu-şi atinge scopul decât devenind mijloc, şi devine mijloc numai în măsura în care se afirmă ca scop în sine, astfel încât fiecare se afirmă ca fiinţare pentru altul în măsura în care e fiinţare pentru sine, iar acest altul e fiinţare pentru cel dintâi în măsura în care e fiinţare pentru sine, — această reciprocitate este un fapt necesar, care constituie condiţia naturală prealabilă a schimbului, dar în sine ea este indiferentă pentru fiecare din cei doi subiecţi ai schimbului şi prezintă interes pentru fiecare din ei numai în măsura în care satisface interesul lui ca interes care exclude pe cel al altuia, fără a ţine seama de el.</p>', '<p>Cu alte cuvinte, interesul comun care apare ca mobil al întregului act, deşi recunoscut în fapt de către ambele părţi, ca atare însă nu este mobil, ci se realizează, ca să zicem aşa, îndărătul intereselor particulare reflectate în sine înseşi, al intereselor individuale ale unuia în opoziţie cu cele ale altuia. În această privinţă individul se mai poate consola cel mult cu ideea că satisfacerea interesului său individual, opus intereselor celorlalţi, este tocmai realizarea opoziţiei suprimate, satisfacerea interesului general al societăţii. Chiar în virtutea actului de schimb, individul, fiecare individ este reflectat în sine ca subiect exclusiv şi dominant (determinant) al schimbului. De aici decurge, aşadar, libertatea deplină a individului: tranzacţie liber consimţită; nici o violenţă din partea nimănui; fiecare se manifestă ca mijloc, sau ca persoană ce serveşte doar ca mijloc, pentru a se afirma ca scop în sine, ca element dominant şi determinant; în sfârşit, interesul egoist care nu reprezintă nici un interes superior. Celălalt individ e de asemenea recunoscut şi cunoscut ca individ care-şi realizează şi el numai interesul său egoist, astfel încât amândoi ştiu că interesul social rezidă numai în bilateralitate, multilateralitate, în autonomizarea diferitelor părţi, că el este un schimb de interese egoiste. Interesul general nu este altceva decât generalitatea intereselor egoiste.</p>', '<p>Prin urmare, dacă forma economică, schimbul, statorniceşte în toate privinţele egalitatea subiecţilor, atunci conţinutul, substanţa, atât cea individuală cât şi cea obiectuală, care îndeamnă la schimb, statorniceşte <i>libertatea</i>. Reiese deci că schimbul bazat pe valori de schimb nu numai că presupune respectarea egalităţii şi a libertăţii, ci şi constituie baza productivă, reală a oricărei <i>egalităţi</i> şi a oricărei <i>libertăţi</i>. Ca pure idei, egalitatea şi libertatea nu sunt decât expresii idealizate ale schimbului de valori de schimb; dezvoltate în raporturi juridice, politice şi sociale, ele reprezintă aceeaşi bază, dar într-un alt grad. Acest lucru a fost confirmat şi de istorie. Egalitatea şi libertatea în această accepţie sunt diametral opuse libertăţii şi egalităţii antice, care nu numai că n-au avut drept bază valoarea de schimb dezvoltată, ci, dimpotrivă, au pierit de pe urma dezvoltării ei. Egalitatea şi libertatea în accepţia modernă presupun relaţii de producţie care nu existau încă în lumea antică; ele n-au existat nici în evul mediu. Munca de-a dreptul silită constituie temelia lumii antice; societatea se sprijină aici pe muncă silită ca substrat existent. La temelia societăţii medievale stă munca declarată privilegiu, munca considerată încă în particularitatea ei, şi nu ca producând în general valori de schimb. Munca [în societatea capitalistă] nu este muncă de-a dreptul silită şi nu se efectuează, ca în cazul al doilea, sub imperiul necesităţii de a ţine seama de o instituţie comună, ca de ceva superior (corporaţiile).</p>', '<p>Deşi nu se poate nega că, sub raportul mobilurilor schimbului, adică al mobilurilor lui naturale, exterioare procesului economic, relaţia dintre participanţii la schimb se bazează şi pe o anumită constrângere, nu-i mai puţin adevărat totuşi că această relaţie este, pe de o parte, doar indiferenţa celuilalt faţă de trebuinţa mea ca atare, faţă de individualitatea mea naturală, deci egalitatea sa cu mine şi libertatea sa, care este însă în aceeaşi măsură premisa libertăţii mele, iar pe de altă parte, în măsura în care mă determină şi mă constrâng trebuinţele mele, înseamnă că nu ceva străin mă constrânge, ci propria mea natură, care este un ansamblu de trebuinţe şi de impulsuri (adică <i>interesul</i> meu afirmat într-o formă generală reflectată). Dar tocmai sub acest aspect exercit eu o constrângere asupra partenerului meu, atrăgându-l în sistemul schimbului.</p>', '<p>De aceea în dreptul roman <i>servus</i> era just definit ca individ care nu poate dobândi nimic pentru sine pe calea schimbului (vezi „Institutiones“). Aşa se explică de asemenea faptul că acest drept, deşi corespunde unei societăţi în care schimbul era departe de a fi un schimb dezvoltat, totuşi — în măsura în care acesta se dezvoltase în anumite cercuri — a putut defini <i>trăsăturile caracteristice ale persoanei juridice</i>, şi anume <i>ale individului care face schimb</i>, şi în felul acesta (pe linia principiilor fundamentale) a putut anticipa dreptul adecvat societăţii industriale, şi că — mai cu seamă în opoziţie cu rânduielile medievale — el a fost necesarmente ridicat la rangul de drept al societăţii burgheze în ascensiune. Dar însăşi dezvoltarea dreptului roman coincide pe deplin cu destrămarea orânduirii sociale romane.</p>', '<p>Deoarece numai banii reprezintă realizarea valorii de schimb şi deoarece numai într-un sistem dezvoltat de relaţii marfă-bani s-a realizat sistemul valorilor de schimb şi viceversa, sistemul relaţiilor marfă-bani poate fi într-adevăr numai realizarea acestui sistem de libertate şi de egalitate. Ca măsură, banii nu fac decât să dea echivalentului o expresie adecvată, fac din el un echivalent şi sub raportul formei. În cadrul circulaţiei, ce-i drept, se mai iveşte o deosebire de formă: ambii participanţi la schimb <i>apar</i> în determinaţii diferite în calitate de cumpărător şi de vânzător; valoarea de schimb apare o dată ca generală sub forma de bani, iar apoi ca particulară sub forma naturală a mărfii care are acum un preţ. Dar, în primul rând, aceste determinaţii alternează succesiv; apoi, însăşi circulaţia nu este neechivalare, ci echivalare, suprimare a unei deosebiri doar aparente. Inegalitatea este aici pur formală, în sfârşit, în bani, atunci când circulă şi apar ba în mâna unuia, ba în mâna altuia şi le este indiferent unde apar, această egalitate se exprimă chiar sub formă de lucru. În măsura în care e vorba de procesul schimbului, fiecare apare faţă de celălalt ca posesor de bani, ba chiar ca bani. De aceea indiferenţa şi echivalenţa se manifestă expres sub formă de lucru. Deosebirile naturale particulare care au existat în marfă au fost şi sunt mereu şterse de circulaţie. Un muncitor care cumpără marfă de 3 şilingi apare faţă de vânzător în aceeaşi funcţie, sub aceeaşi formă de egalitate — sub formă de 3 şilingi — ca şi regele care cumpără marfă pentru aceeaşi sumă. Orice deosebire dintre ei este ştearsă. Vânzătorul ca atare apare deci ca posesor al unei mărfi la preţul de 3 şilingi, aşa încât marfa şi preţul sunt perfect egale, cu deosebirea că cei 3 şilingi există când sub formă de argint, când sub formă de zahăr etc.</p>', '<p>S-ar părea că în cea de-a treia formă a banilor se creează o deosebire în ceea ce priveşte determinarea subiecţilor procesului. Dar în măsura în care banii se manifestă aici ca material al contractelor, ca marfă generală a contractelor, în aceeaşi măsură se şterg toate deosebirile dintre părţile contractante. Când banii devin obiect de acumulare, subiectul pare a retrage din circulaţie bani, forma generală a avuţiei, numai pentru că nu retrage din ea mărfuri care să însumeze acelaşi preţ. Prin urmare, un individ acumulează şi altul nu, dar nimeni nu o face în detrimentul celuilalt. Unul beneficiază de avuţia reală, iar celălalt intră în posesia formei generale a avuţiei. Dacă unul sărăceşte, iar celălalt se îmbogăţeşte, aceasta se datoreşte liberei lor voinţe, şi nu este nicidecum o consecinţă necesară a relaţiilor economice, a legăturii economice dintre ei. Însuşi dreptul de moştenire şi relaţiile juridice similare, care perpetuează inegalităţile apărute astfel, nu ştirbesc câtuşi de puţin această libertate şi egalitate naturală. Dacă situaţia iniţială a lui <i>A</i> nu este în contradicţie cu acest sistem, e cert că această contradicţie nu poate fi generată de faptul că locul lui <i>A</i> e ocupat acum de <i>B</i>, care perpetuează situaţia iniţială. Aceasta este mai curând o extindere a determinării sociale dincolo de limitele naturale ale vieţii individului, o consolidare a acestei determinări împotriva acţiunii întâmplătoare a naturii, a cărei influenţă ca atare ar însemna, dimpotrivă, desfiinţarea libertăţii individului. În plus, deoarece în această relaţie individul nu este decât individualizarea banilor, el este ca atare tot atât de nemuritor ca şi banii, iar reprezentarea sa prin urmaşii săi este mai curând înfăptuirea acestei determinări.</p>', '<p>Când acest mod de a vedea lucrurile nu este formulat în accepţia sa istorică, ci e folosit în polemică pentru infirmarea unor relaţii economice mai dezvoltate, în cadrul cărora indivizii nu apar doar în calitate de participanţi la schimb, în calitate de cumpărători şi vânzători, ci şi în calitate de oameni care se află între ei în anumite relaţii şi nu mai sunt puşi cu toţii în acelaşi mod de a fi determinat, e ca şi cum cineva ar susţine că nu există nici o deosebire, şi cu atât mai puţin vreo opoziţie sau contradicţie între corpurile naturale, deoarece sub aspectul gravitaţiei, de pildă, toate corpurile posedă greutate şi sunt, aşadar, egale; sau sunt egale pentru că există toate în spaţiul tridimensional. Valoarea de schimb este şi ea considerată aici în forma ei simplă, în opoziţie cu formele ei antagoniste mai dezvoltate. Privite în decursul dezvoltării ştiinţei, aceste determinaţii abstracte apar primele şi sunt cele mai sărăcăcioase, ceea ce se întâmplă uneori cu ele şi în cursul istoriei; formele mai dezvoltate apar ca forme mai târzii. În societatea burgheză contemporană, luată în ansamblu, această exprimare a mărfurilor în preţuri şi circulaţia lor etc. apar ca fenomene de suprafaţă, sub care însă, în adâncuri, se desfăşoară cu totul alte procese, în cadrul cărora dispare această aparentă egalitate şi libertate a indivizilor.</p>', '<p>Pe de o parte se uită că <i>prezumţia</i> valorii de schimb ca bază obiectivă a întregului sistem de producţie implică din capul locului constrângerea pentru individ; că produsul său nemijlocit nu este un produs pentru el, ci <i>devine</i> un astfel de produs abia în procesul social şi este <i>nevoit</i> să adopte această formă generală şi totuşi exterioară; că individul există acum numai ca producător de valoare de schimb (ceea ce implică negarea totală a existenţei sale naturale; individul este deci în întregime determinat de societate); că aceasta presupune apoi diviziunea muncii etc., în cadrul căreia individul e pus deja în alte relaţii decât cele ale unor simpli <i>participanţi la schimb</i> etc. Se uită deci că prezumţia valorii de schimb nu numai că nu decurge din voinţa şi nici din natura nemijlocită a individului, ci este chiar o premisă <i>istorică</i> şi-l presupune deja pe individ ca individ <i>determinat</i> de societate.</p>', '<p>Pe de altă parte se uită că formele mai înalte în care există astăzi schimbul şi relaţiile de producţie ce se realizează în el sunt departe de a se opri la această determinaţie simplă, în care deosebirea maximă la care se ajunge este pur formală şi deci indiferentă.</p>', '<p>În sfârşit, nu se observă că chiar şi determinaţia simplă a valorii de schimb şi a banilor conţine într-o formă latentă opoziţia dintre salariu şi capital etc. Toată această înaltă înţelepciune [a apologeţilor burgheziei] se reduce, aşadar, la aceea că ei rămân la relaţiile economice cele mai simple, care, luate în sine, nu sunt decât pure abstracţii, dar care în realitate sunt, dimpotrivă, mijlocite de opoziţiile cele mai profunde şi reflectă numai acea latură a realităţii în care expresia acestor opoziţii este ştearsă.</p>', '<p>Totodată se vădeşte aici şi platitudinea acelor socialişti (îndeosebi a celor din Franţa, care vor să ne convingă că socialismul este realizarea ideilor societăţii <i>burgheze</i> proclamate de revoluţia franceză) care susţin că schimbul, valoarea de schimb etc. reprezentau <i>iniţial</i> (în timp) sau în virtutea <i>conceptului</i> lor (în forma lor adecvată) un sistem de libertate şi egalitate generală, dar că au fost denaturate datorită apariţiei banilor, a capitalului etc. Sau afirmă că istoria ar fi făcut până acum numai încercări nereuşite de a înfăptui libertatea şi egalitatea într-un mod corespunzător naturii lor adevărate, pe când acum ei (vezi Proudhon, de pildă) au descoperit mijlocul de a le înfăptui, şi nu mai rămâne decât ca istoria autentică a acestor relaţii să fie pusă în locul falsei lor istorii.</p>', '<p>La aceasta trebuie să li se răspundă că valoarea de schimb sau, privind lucrurile mai îndeaproape, sistemul relaţiilor marfă-bani constituie în fapt un sistem al egalităţii şi libertăţii şi că ceea ce în dezvoltarea mai detaliată a acestui sistem contravine egalităţii şi libertăţii şi le încalcă reprezintă încălcări imanente sistemului; aceasta nu este altceva decât înfăptuirea <i>egalităţii</i> şi a <i>libertăţii</i>, care se dovedesc a nu fi altceva decât inegalitate şi non-libertate. Un deziderat tot atât de pios pe cât de absurd este acela ca valoarea de schimb să nu se transforme în capital sau ca munca producătoare de valori de schimb să nu devină muncă salariată. Ceea ce-i deosebeşte pe aceşti domni de apologeţii burghezi este faptul că, pe de o parte, au sentimentul contradicţiilor, inerente acestui sistem, iar pe de altă parte se lansează în utopii, nu înţeleg deosebirea necesară dintre forma reală şi formă ideală a societăţii burgheze şi de aceea vor să întreprindă o operă cu totul superfluă, cum este aceea de a transpune în practică însăşi expresia ideală, care nu este în fapt altceva decât imaginea reflectată a acestei realităţi.</p>', '<p>Argumentarea plată formulată în combaterea acestor socialişti de către degenerata economie politică contemporană, <a href="javascript:void(0);" id="n109">[109]</a> care tinde <i>să demonstreze</i> că relaţiile economice exprimă pretutindeni <i>aceleaşi</i> determinaţii simple şi de aceea exprimă pretutindeni libertatea şi egalitatea pe care le implică determinaţia simplă a schimbului de valori de schimb, se reduce în întregime la o abstracţie puerilă. De pildă, raportul dintre capital şi dobândă se reduce, potrivit acestei economii politice, la un schimb de valori de schimb. Prin urmare, după ce pe baza datelor experienţei constată mai întâi că valoarea de schimb există nu numai în această determinaţie simplă, ci şi în aceea — esenţialmente diferită — de capital, economiştii contemporani reduc din nou capitalul la noţiunea simplă de valoare de schimb, procedând la fel şi cu dobânda, care exprimă deja un anumit raport al capitalului ca atare, dar pe care ei de asemenea o smulg din contextul acestui mod de a fi determinat şi o identifică cu valoarea de schimb; ei fac abstracţie de întreaga relaţie capitalistă în specificitatea determinării ei şi se reîntorc la relaţia încă nedezvoltată a schimbului de marfă pe marfă. Din moment ce se face abstracţie de ceea ce deosebeşte concretul de abstracţia sa, e de la sine înţeles că acesta devine o abstracţie şi nu se deosebeşte cu nimic de ea. În felul acesta <i>toate categoriile economice nu mai reprezintă decât o înşirare de denumiri mereu noi pentru una şi aceeaşi relaţie, şi această crasă incapacitate de a sesiza deosebirile reale este prezentată apoi drept expresia purului common sense</i> [bun-simţ] <i>ca atare. „Armoniile economice“ ale d-lui Bastiat se reduc în fond la ideea că nu există decât o singură relaţie economică care ia denumiri diferite; sau că diversitatea e numai o diversitate în denumiri</i>. Această reducere nu este ştiinţifică nici măcar sub raport formal, în sensul că ar rezuma totul la o relaţie economică reală, lăsând la o parte deosebirile care constituie dezvoltarea; aici, dimpotrivă, se lasă la o parte când o latură, când alta, pentru a deduce identitatea când sub un aspect, când sub altul.</p>', '<p>De pildă, după părerea d-lui Bastiat, salariul este plata pentru serviciul pe care un individ îl face altuia. (Aici forma economică ca atare, după cum s-a mai arătat, este pur şi simplu lăsată la o parte.) Profitul e şi el o plată pentru serviciul pe care un individ îl face altuia. Salariul şi profitul sunt deci identice, şi e în primul rând o inadvertenţă de limbă să numeşti o plată salariu, iar cealaltă — profit. Trecând la profit şi dobândă, Bastiat spune că în profit plata <i>serviciului</i> este aleatorie, pe când în dobândă e fixată. Prin urmare, deoarece în salariu plata serviciului este, <i>relativ vorbind</i>, fixată, pe când în profit, în opoziţie cu munca, plata e aleatorie, raportul dintre dobândă şi profit este identic cu cel dintre salariu şi profit, ceea ce este, după cum am văzut mai sus, un schimb reciproc de echivalente. Adversarii acestei platitudini (care rezultă din faptul că, ori de câte ori relaţiile economice exprimă o opoziţie, autorii ei se reîntorc la relaţii în care opoziţia nu e decât latentă şi estompată) se agaţă chiar de cuvintele propovăduitorilor ei şi arată că în capital şi dobândă, de pildă, n-avem de-a face cu un simplu schimb, deoarece aici capitalul nu este înlocuit printr-un echivalent, ci, după ce posesorul lui a consumat de 20 de ori acest echivalent sub formă de dobândă, el continuă să-l păstreze sub formă de capital şi-l poate schimba din nou pe alte 20 de echivalente. De aici plicticoasa controversă în care o parte pretinde că nu există nici o deosebire între valoarea de schimb dezvoltată şi cea nedezvoltată, iar cealaltă afirmă că, din păcate, această deosebire există, dar că drept ar fi să nu existe.\r\n</p>'],
'idChr': '2.05.02text',
'title': `B. Banii, libertatea şi egalitatea`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">C. Societatea şi individul</h6>', '<p>(Nimic mai greşit decât modul în care atât economiştii cât şi socialiştii privesc <i>societatea</i> din punctul de vedere al condiţiilor ei economice. Proudhon, de pildă, combătându-l pe Bastiat, spune („Gratuité du Crédit“. Discussion entre M. <i>Fr. Bastiat</i> et M. <i>Proudhon</i>. Paris, 1850, p. 250):</p>', '<blockquote>„Pentru societate, deosebirea dintre capital şi produs nu există. Această deosebire este întru totul subiectivă, ea există numai pentru indivizi“.</blockquote>', '<p>El consideră, aşadar, subiectiv tocmai socialul, iar societatea drept abstracţie subiectivă. Deosebirea dintre produs şi capital constă în aceea că produsul în calitate de capital exprimă o relaţie determinată, aparţinând unei anumite forme istorice a societăţii. Aşa-numita considerare din punctul de vedere al societăţii se reduce în fond la aceea că se pierd din vedere <i>deosebirile</i> care exprimă tocmai relaţia socială (relaţia societăţii burgheze). <a id="cit60"></a>Societatea nu este alcătuită din indivizi; ea exprimă suma legăturilor şi relaţiilor dintre aceşti indivizi. [A raţiona asemenea lui Proudhon] echivalează cu a spune: din punctul de vedere al societăţii nu există sclavi şi cetăţeni; şi unii şi alţii sunt oameni. În realitate însă ei sunt oameni în afara societăţii. A fi sclav şi a fi cetăţean sunt determinaţii sociale, relaţii între oamenii <i>A</i> şi <i>B</i>. Omul <i>A</i>, ca atare, nu este sclav; el este sclav în şi prin societate. Ceea ce d-l Proudhon spune aici despre capital şi produs nu înseamnă la el altceva decât că din punctul de vedere al societăţii nu există nici o deosebire între capitalişti şi muncitori, pe când în realitate această deosebire există tocmai şi numai din punctul de vedere al societăţii.)\r\n</p>'],
'idChr': '2.05.03text',
'title': `C. Societatea şi individul`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">D. Dinamicile capitalismului</h6>', '<p>Ceea ce muncitorul schimbă pe capital este propria sa muncă (în cadrul schimbului — posibilitatea de a dispune de ea); el îşi <i>înstrăinează</i> munca. Ceea ce el obţine drept preţ este <i>valoarea</i> acestei înstrăinări. Înstrăinându-şi activitatea creatoare de valoare, muncitorul capătă în schimb o valoare dinainte determinată, indiferent de rezultatele acestei activităţi.\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dar cum se determină valoarea mărfii pe care o înstrăinează muncitorul? Se determină prin munca materializată pe care o conţine marfa lui. Această marfă există în persoana vie a muncitorului. Pentru a-şi întreţine zi de zi activitatea vitală, muncitorul (de clasa muncitoare ca atare, deci de acea compensare a uzurii care e necesară pentru conservarea muncitorimii ca clasă nu ne ocupăm deocamdată, deoarece aici muncitorul continuă să se opună capitalului ca <i>muncitor</i>, adică ca subiect peren, dinainte dat, şi nu ca individ muritor al speciei muncitorilor) trebuie să consume o anumită cantitate de mijloace de trai, să-şi refacă sângele consumat etc. Muncitorul nu obţine decât un echivalent. Mâine, deci după efectuarea schimbului — odată încheiat în mod formal, schimbul este realmente efectuat de muncitor abia în procesul de producţie —, capacitatea sa de muncă va exista în acelaşi mod ca înainte de schimb: muncitorul a obţinut un echivalent exact, deoarece preţul pe care l-a primit îi permite să rămână posesorul aceleiaşi valori de schimb pe care a avut-o înainte. Cantitatea de muncă materializată pe care o conţinea activitatea sa vitală i-a fost plătită de capital. Muncitorul a consumat această cantitate de muncă materializată şi deoarece ea nu existase sub formă de lucru, ci ca aptitudine a unui om viu, muncitorul, în virtutea naturii <i>specifice</i> a mărfii sale — a naturii specifice a procesului vital —, poate proceda la un nou schimb. Faptul că în afară de timpul de muncă materializat în activitatea vitală a muncitorului — adică de timpul de muncă de care a fost nevoie pentru plata produselor necesare întreţinerii activităţii lui vitale —, în fiinţarea lui nemijlocită mai e materializată şi altă muncă, şi anume valorile consumate de muncitor pentru a dobândi o anumită <i>capacitate de muncă</i>, o <i>îndemânare</i> deosebită, capacitate şi îndemânare a căror valoare se măsoară prin cuantumul cheltuielilor de producţie necesare pentru a putea crea o asemenea îndemânare în muncă, — faptul acesta nu ne interesează încă aici, unde nu este vorba de o muncă <i>specială</i>, calificată, ci de muncă în general, de muncă simplă.</p>', '<p>Dacă pentru întreţinerea existenţei muncitorului în decursul unei zile de muncă ar fi nevoie de o întreagă zi de muncă, nu ar mai exista nici un fel de capital, deoarece ziua de muncă s-ar schimba pe propriul ei produs şi, în consecinţă, capitalul nu s-ar putea valorifica şi de aceea nu s-ar putea nici conserva în calitate de capital. Autoconservarea capitalului este autovalorificarea sa. Dacă, pentru a putea trăi, capitalul ar trebui şi el să muncească, el s-ar conserva nu în calitate de capital, ci în calitate de muncă. Proprietatea asupra materiei prime şi a uneltelor de muncă ar fi atunci pur <i>nominală;</i> din punct de vedere economic ele ar aparţine muncitorului în aceeaşi măsură în care ar aparţine capitalistului, deoarece i-ar produce capitalistului <i>valoare</i> numai în măsura în care el însuşi ar fi muncitor. De aceea el s-ar comporta faţă de ele nu ca faţă de capital, ci ca faţă de simple materiale şi mijloace de muncă, aşa cum face muncitorul însuşi în procesul de producţie.</p>', '<p>Dacă însă, dimpotrivă, pentru a întreţine viaţa muncitorului în decurs de o întreagă zi de muncă este necesară, de pildă, numai o jumătate de zi de muncă, plusvaloarea conţinută în produs rezultă de la sine, deoarece în preţul [muncii] capitalistul a plătit numai o jumătate de zi de muncă, iar în produs el capătă, sub o formă materializată, o întreagă zi de muncă; înseamnă deci că pentru cea de-a doua jumătate a zilei de muncă el n-a dat <i>nimic</i> în schimb. Ceea ce-l poate face capitalist nu este schimbul, ci numai un proces în cadrul căruia el obţine, fără a da ceva în schimb, <i>timp de muncă materializat</i>, adică <i>valoare</i>. Această jumătate de zi de muncă nu-l costă <i>nimic</i> pe capitalist; el obţine deci o valoare pentru care n-a dat nici un echivalent. Or, creşterea valorilor poate avea loc numai datorită faptului că o valoare sau alta se obţine şi deci <i>se creează</i> peste ceea ce reprezintă echivalentul.</p>', '<p>Plusvaloarea este în genere valoarea care depăşeşte echivalentul. Prin definiţie, echivalentul nu este decât identitatea valorii cu ea însăşi. De aceea, plusvaloarea nu poate niciodată să provină dintr-un echivalent; înseamnă deci că nici iniţial nu poate izvorî din circulaţie; ea trebuie să decurgă din însuşi procesul de producţie al capitalului. Această idee poate fi exprimată şi astfel: dacă muncitorului îi trebuie numai o jumătate de zi de muncă pentru a putea trăi o zi întreagă, înseamnă că pentru a-şi putea duce existenţa de muncitor el trebuie să muncească numai o jumătate de zi. Cea de-a doua jumătate a zilei de muncă este muncă silită, supramuncă [surplus-Arbeit]. Ceea ce de partea capitalului apare ca plusvaloare, apare de partea muncitorului ca supramuncă, ca muncă ce depăşeşte trebuinţele sale ca muncitor, adică trebuinţele de a căror satisfacere depinde nemijlocit întreţinerea capacităţii sale vitale.</p>', '<p>Marele rol istoric al capitalului constă în <i>crearea acestei supramunci</i>, superfluă din punctul de vedere al simplei valori de întrebuinţare, al simplei subzistenţe, iar menirea sa istorică va fi îndeplinită atunci când, pe de o parte, trebuinţele vor fi atât de dezvoltate încât însăşi supramunca, munca ce depăşeşte strictul necesar traiului, va deveni o trebuinţă generală care decurge din înseşi trebuinţele individuale ale oamenilor, iar pe de altă parte hărnicia generală statornicită prin disciplina severă a capitalului, la a cărei şcoală s-au format generaţiile ce s-au succedat, va deveni bunul comun al noii generaţii; când, în sfârşit, datorită dezvoltării forţelor productive ale muncii, dezvoltare mereu accelerată de capitalul stăpânit de o nepotolită sete de îmbogăţire şi acţionând numai în condiţii în care îşi poate potoli această sete, hărnicia generală va face ca, pe de o parte, posedarea şi conservarea avuţiei generale să reclame din partea întregii societăţi o cantitate de timp de muncă relativ mai mică, iar pe de altă parte societatea activă să folosească ştiinţa în procesul reproducţiei ei progresive, al reproducţiei ei în condiţii de belşug tot mai mare, adică atunci când va înceta acel gen de muncă în care omul face ceea ce ar putea să pună lucrurile să facă pentru el.</p>', '<p><a id="cit61"></a>Aici capitalul şi munca se află, aşadar, în acelaşi raport în care se află banii şi marfa: dacă capitalul este forma generală a avuţiei, în schimb munca este o substanţă care nu are alt scop decât consumul imediat. Dar, ca tendinţă neînfrânată spre forma generală a avuţiei, capitalul împinge munca dincolo de limitele trebuinţelor ei naturale şi creează astfel elementele materiale pentru dezvoltarea unei individualităţi bogate, care e la fel de multilaterală în producţie ca şi în consumul ei, a cărei muncă nu mai apare deci ca muncă, ci ca o dezvoltare deplină a activităţii înseşi, şi în care necesitatea condiţionată de natură dispare sub forma ei nemijlocită, căci locul trebuinţei determinate de natură îl ia trebuinţa apărută pe cale istorică. Tocmai de aceea <i>capitalul este productiv</i>, adică tocmai de aceea el este o <i>relaţie esenţială pentru dezvoltarea forţelor de producţie sociale</i>. Dar capitalul încetează de a fi o astfel de relaţie atunci când el însuşi devine o stavilă în calea dezvoltării acestor forţe de producţie.</p>', '<p>În noiembrie 1857 a apărut în ziarul „Times“ un articol în care era admirabil redată furia neputincioasă a unui plantator din Indiile occidentale. Cuprins de nobilă indignare morală, acest campion al reintroducerii sclaviei negrilor arată că negrii liberi din Jamaica (quashees) se mulţumesc să producă strictul necesar pentru propriul lor consum, iar ca adevărat articol de lux — pe lângă această „valoare de întrebuinţare“ — ei consideră însăşi inactivitatea (viaţa uşoară şi trândăvia); că lor nu le pasă nici de trestia de zahăr şi nici de capitalul fix investit în plantaţii, ci, dimpotrivă, îşi bat joc, cu răutăcioasă bucurie, de plantatorul care se ruinează; ba până şi creştinismul, la care au fost convertiţi, este folosit de ei pentru a justifica această răutăcioasă bucurie şi această indolenţă.</p>', '<p>Ei au încetat să fie sclavi, dar nu pentru a deveni muncitori salariaţi, ci pentru a fi ţărani de sine stătători, care muncesc pentru propriul lor consum modest. În raport cu ei, capitalul nu există în calitate de capital, deoarece avuţia autonomizată poate în general să existe <i>numai</i> datorită muncii silite, fie că e <i>nemijlocită</i>, ca în cazul sclaviei, fie că e <i>mijlocită</i>, ca în cazul <i>muncii salariate</i>. În faţa muncii silite nemijlocite, avuţia nu apare în calitate de capital, ci în calitate de <i>relaţie de dominaţie;</i> de aceea, pe baza muncii silite nemijlocite se şi reproduce numai relaţia de dominaţie, pentru care avuţia însăşi are valoare numai ca sursă de desfătări, şi nu ca avuţie în sine, şi care de aceea nici nu poate crea vreodată o <i>producţie industrială generală</i>. (Asupra acestei corelaţii dintre sclavie şi muncă salariată vom mai reveni.)\r\n</p>'],
'idChr': '2.05.04text',
'title': `D. Dinamicile capitalismului`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">E. Dezvoltarea schimbului şi a capitalului</h6>', '<p class="mid" style="text-align: center;">[a) Premisele istorice ale capitalului şi raportul dintre acestea şi producţia capitalistă deja existentă]</p>', '<p>Odată presupusă producţia bazată pe capital — { la drept vorbind, banii se transformă în capital abia la <i>sfârşitul primului</i> proces de <i>producţie</i>, care se soldează cu reproducţia capitalului şi cu o producţie nouă de capital adiţional I; dar însuşi capitalul adiţional I <i>se afirmă</i>, se realizează în calitate de capital adiţional numai atunci când produce capitalul adiţional II, adică atunci când dispar premisele banilor care trec în capital, premise aflate încă în afara mişcării capitalului <i>real</i>, şi de aceea capitalul însuşi, potrivit esenţei sale imanente, generează de fapt condiţiile de la care el porneşte în procesul de producţie } —, condiţia că, pentru a se afirma în calitate de capital, capitalistul trebuie să pună în circulaţie valori create prin muncă proprie sau în vreun alt mod (dar nu prin muncă salariată trecută, deja existentă) ţine de condiţiile antediluviene ale capitalului, de <i>premisele lui istorice</i>, care, ca premise <i>istorice</i>, sunt deja depăşite şi de aceea ţin de <i>istoria formării capitalului</i>, dar nicidecum de istoria lui <i>contemporană</i> etc., adică nu ţin de sistemul real al modului de producţie ce-i este subordonat.</p>', '<p>Dacă, de pildă, exodul iobagilor la oraşe este una din condiţiile <i>istorice</i> şi din premisele dezvoltării oraşelor, în schimb nu este o <i>condiţie</i>, un moment real al sistemului urban dezvoltat, ci ţine de premisele lui <i>trecute</i>, de acele premise ale devenirii acestui sistem care sunt suprimate în fiinţarea lui. Condiţiile şi premisele <i>devenirii</i>, ale <i>apariţiei</i> capitalului presupun tocmai că capitalul nu există încă, ci abia devine; ele dispar, aşadar, o dată cu apariţia capitalului real, a capitalului care, pornind de la propria sa realitate, creează el însuşi condiţiile propriei sale realizări. Aşa de pildă, dacă transformarea iniţială în capital a banilor — sau a valorii existente pentru sine — are drept premisă o anumită acumulare din partea capitalistului (fie şi prin economisirea produselor şi valorilor etc. create prin muncă proprie), realizată de el în calitate de <i>non-capitalist</i>, dacă premisele transformării banilor în capital constituie, aşadar, <i>premisele</i> exterioare date ale apariţiei capitalului, în schimb, capitalul devenit ca atare îşi creează propriile sale premise, şi anume: posedarea condiţiilor reale pentru crearea de noi valori <i>fără schimb</i>, prin intermediul propriului său proces de producţie.</p>', '<p>Aceste premise, care iniţial apăreau ca condiţii ale devenirii capitalului şi de aceea încă nu puteau să derive din funcţionarea lui <i>în calitate de capital</i>, sunt acum rezultate ale propriei sale înfăptuiri, ale realităţii <i>determinate</i> de el: <i>nu condiţii ale apariţiei capitalului, ci rezultate ale fiinţării lui</i>. În devenirea sa, capitalul nu mai porneşte de la premise, ci el însuşi constituie premisa şi, pornind de la sine însuşi, creează premisele conservării şi creşterii sale. De aceea condiţiile care au precedat crearea capitalului adiţional I, sau condiţiile care exprimă devenirea capitalului, nu ţin de sfera modului de producţie a cărui premisă o constituie capitalul, ci preced capitalul ca etape istorice preliminare ale devenirii lui, la fel cum procesele prin care pământul a trecut din forma sa fluidă de mase de nebuloasă în forma sa actuală se află dincolo de hotarele existenţei lui ca pământ definitiv format. Aceasta înseamnă că unele capitaluri mai pot apărea, de pildă, prin acumulare de rezerve. Dar rezervele acumulate pot fi transformate în capital numai prin exploatarea muncii.</p>', '<p>Economiştii burghezi, care consideră capitalul o formă de producţie veşnică şi <i>naturală</i> (şi nu istorică), caută mereu să-l justifice prezentând condiţiile devenirii lui drept condiţii ale existenţei sale actuale; cu alte cuvinte, condiţiile în care capitalistul îşi mai însuşeşte ceva în calitate de non-capitalist, deoarece e abia pe cale de a deveni capitalist, sunt prezentate de economiştii burghezi drept condiţii în cadrul cărora el îşi însuşeşte ceva deja în <i>calitate de capitalist</i>. Aceste tentative de apologetică nu denotă decât rea-credinţă şi neputinţa de a armoniza modul de însuşire al capitalului ca atare cu legile pe care chiar societatea capitalistă le proclamă ca <i>legi generale ale proprietăţii</i>.</p>', '<p>Pe de altă parte — şi asta e mult mai important pentru noi —, metoda noastră indica punctele în care trebuie să intervină examinarea istorică a fenomenelor, adică punctele în care economia burgheză, ca formă doar istorică a procesului de producţie, oferă aspecte care depăşesc propriul ei cadru şi conţin indicaţii asupra unor moduri de producţie istorice anterioare. Do aceea stabilirea legilor economiei burgheze nu necesită o expunere a <i>istoriei reale a relaţiilor de producţie</i>. Dar examinarea şi deducerea justă a acestor relaţii de producţie ca relaţii istoriceşte formate conduc întotdeauna la egalizări primare, care — asemenea numerelor empirice, de pildă, în ştiinţele naturii — atestă că acest sistem are un trecut. Aceste indicaţii, paralel cu o justă înţelegere a prezentului, oferă totodată cheia pentru înţelegerea trecutului; aceasta constituie tema unei lucrări de sine stătătoare, pe care, de asemenea, sperăm s-o abordăm cândva. <a href="javascript:void(0);" id="n110">[110]</a> Pe de altă parte, această justă examinare conduce, de asemenea, la unele aspecte în care se constată suprimarea actualei forme de relaţii de producţie şi în felul acesta se conturează începutul unei mişcări transformatoare care prefigurează viitorul. Dacă, pe de o parte, fazele preburgheze apar ca fiind premise <i>doar istorice</i>, adică deja suprimate, în schimb condiţiile actuale ale producţiei se manifestă ca <i>suprimându-se pe ele însele</i> şi afirmându-se deci ca <i>premise istorice</i> pentru o nouă orânduire socială.</p>', '<p>Să examinăm acum mai întâi raportul deja statornicit: valoarea devenită capital şi munca vie ca simplă valoare de întrebuinţare care se opune capitalului, astfel încât munca vie este doar un mijloc pentru valorificarea muncii moarte, materializate, pentru însufleţirea ei, dar care totodată îşi pierde propriul său suflet şi drept rezultat produce ca avuţie străină avuţia pe care o creează ea, iar ca proprietate a sa — doar paupertatea forţei de muncă vii; în acest caz lucrurile se reduc pur şi simplu la aceea că, în însuşi procesul de producţie şi prin intermediul lui, condiţiile obiectuale reale ale muncii vii (şi anume: materialul în care se produce valorificarea, uneltele cu ajutorul cărora se obţine ea şi mijloacele de subzistenţă menite să aţâţe flacăra forţei de muncă vii, s-o determine să lucreze şi să n-o lase să se stingă, furnizându-i substanţele necesare pentru procesul ei de viaţă) apar ca existenţe străine, independente, sau ca moduri de existenţă ale unei <i>persoane străine</i>, ca ceva ce se opune forţei de muncă vii, care la rândul ei, este şi ea izolată de ele, subiectivă, apar ca valori definitiv autonomizate, existente pentru sine, deci ca valori care constituie o avuţie străină forţei de muncă vii, avuţia capitalistului.</p>', '<p>Condiţiile obiective ale muncii vii apar ca <i>valori separate, autonomizate</i> în raport cu forţa de muncă vie ca fiinţare subiectivă, care de aceea este şi ea în raport cu aceste condiţii doar o valoare de <i>alt gen</i> (deosebindu-se de ele nu ca valoare, ci ca valoare de întrebuinţare). O dată ce această separare intervine ca premisă, procesul de producţie nu poate decât s-o producă din nou, s-o reproducă, s-o reproducă chiar pe scară mai mare. Am văzut mai sus în ce mod o face procesul de producţie. Condiţiile obiective ale forţei de muncă vii apar ca premise în calitate de existenţă de sine stătătoare în raport cu forţa de muncă, în calitate de obiectivitate a unui subiect distinct de forţa de muncă vie şi opus ei; de aceea reproducţia şi <i>valorificarea</i>, adică lărgirea acestor <i>condiţii obiective</i> este totodată reproducţia lor şi noua lor producţie ca avuţie a unui subiect străin, care se opune indiferent şi de sine stătător forţei de muncă. Se reproduce şi se produce din nou nu numai <i>fiinţarea acestor condiţii obiective ale muncii vii, ci şi fiinţarea lor ca valori de sine stătătoare, adică ca valori aparţinând unui subiect străin, în opoziţie cu această forţă de muncă vie</i>.</p>', '<p>Condiţiile obiective ale muncii dobândesc o existenţă subiectivă în raport cu forţa de muncă vie: din capital se naşte capitalistul; pe de altă parte, existenţa pur subiectivă a forţei de muncă în raport cu propriile ei condiţii nu-i conferă decât o formă obiectivă indiferentă în raport cu ele: forţa de muncă nu este decât o <i>valoare</i> care are o valoare de întrebuinţare particulară, <i>alături</i> de propriile ei condiţii de folosire, ca <i>valori</i> care au altă valoare de întrebuinţare. În loc ca aceste condiţii să se realizeze în procesul de producţie în calitate de condiţii ale exercitării forţei de muncă, aceasta din urmă, dimpotrivă, iese din procesul de producţie ca simplă condiţie a sporirii şi conservării valorii <i>lor</i> ca valoare existentă pentru sine, opusă forţei de muncă.</p>', '<p>Materialul pe care-l prelucrează forţa de muncă este material <i>străin</i>, după cum şi uneltele sunt unelte <i>străine;</i> munca muncitorului nu este decât un accesoriu al materialului şi al uneltelor ca substanţă şi de aceea se materializează în ceva ce nu-i aparţine. Însăşi munca vie este <i>străină</i> faţă de forţa de muncă vie a cărei muncă, a cărei proprie manifestare de viaţă este ea, căci munca e cedată capitalului în schimbul unei cantităţi de muncă materializată, în schimbul unui produs al muncii înseşi. Forţa de muncă se raportează la muncă ca la ceva străin, şi dacă capitalul ar fi dispus s-o plătească <i>fără</i> a o pune să lucreze, ea ar accepta cu plăcere o asemenea tranzacţie. Propria ei muncă îi este, aşadar, tot atât de străină — şi-i e străină, de asemenea, şi sub raportul dirijării ei etc. — pe cât îi sunt materialul şi uneltele. De aceea şi produsul este pentru forţa de muncă o combinaţie de material străin, unelte străine şi muncă străină, adică de <i>proprietate străină</i>, iar după procesul de producţie forţa de muncă devine mai săracă cu cantitatea de energie vitală cheltuită; apoi însă ea îşi reîncepe greaua corvoadă în calitate de capacitate pur subiectivă de muncă, separată de condiţiile ei vitale.</p>', '<p>Faptul că produsele muncii sunt considerate ca produse proprii şi că separarea muncii de condiţiile exercitării ei este condamnată ca ceva nedrept, silit, denotă un înalt nivel de conştiinţă, care este el însuşi un produs al modului de producţie bazat pe capital şi constituie un simptom care prevesteşte pieirea acestui mod de producţie, tot aşa cum atunci când sclavul devine conştient de faptul că el <i>nu poate fi proprietatea unui terţ</i>, când devine conştient de propria sa persoană, sclavia începe să vegeteze şi nu mai poate servi ca bază a producţiei.</p>', '<p>Dacă, dimpotrivă, examinăm raportul iniţial care precede intrarea banilor în procesul de autovalorificare, vedem conturându-se diferite condiţii care trebuie să fi fost generate istoriceşte sau trebuie să fi fost date pentru ca banii să devină capital, iar munca să devină muncă generatoare de capital, creatoare de capital, adică muncă salariată. <i>(Munca salariată</i> — luată aici în sensul strict economic, singurul în care noi folosim acest termen, iar ulterior va trebui să facem distincţie între munca salariată în sensul strict economic al cuvântului şi celelalte forme de muncă plătită cu ziua etc. — este munca generatoare de capital, producătoare de capital, adică munca vie care produce sub formă de forţe străine atât condiţiile obiectuale ale efectuării ei ca activitate, cât şi momentele obiective ale fiinţării ei în calitate de <i>capacitate de muncă</i> — forţe care i se opun ca valori <i>existente pentru sine, independente de ea.)</i></p>', '<p>Condiţiile esenţiale sunt date în cadrul raportului însuşi, aşa cum acesta se prezintă iniţial: 1) de o parte, prezenţa forţei de muncă vii ca existenţă pur <i>subiectivă</i>, separată de momentele realităţii ei obiective, adică separată atât de <i>condiţiile</i> muncii vii, cât şi de <i>mijloacele de existenţă, de mijloacele de subzistenţă</i>, de mijloacele de autoconservare a <i>forţei de muncă</i> vii; posibilitatea vie a muncii în această abstracţie deplină, de o parte; 2) iar de partea cealaltă — valoarea, sau munca materializată, trebuie să fie o acumulare de valori de întrebuinţare suficient de mare ca să furnizeze condiţiile obiectuale nu numai pentru producerea de produse sau de valori necesare pentru reproducerea sau conservarea forţei de muncă vii, ci şi pentru absorbirea de supramuncă, să furnizeze adică materialul obiectiv pentru supramuncă; 3) o relaţie de schimb liberă — circulaţie de bani — între ambele părţi; relaţie bazată pe valori de schimb, şi nu pe relaţii de dominaţie şi subordonare între cei doi poli, adică o producţie care furnizează producătorului mijloacele de subzistenţă nu în mod direct, ci prin intermediul schimbului, iar în afară de aceasta nu poate să dispună nemijlocit de munca străină, ci trebuie s-o cumpere de la muncitorul însuşi, s-o obţină prin schimb; în sfârşit 4) una din părţi — cea care reprezintă condiţiile obiectuale ale muncii sub formă de valori independente, existente pentru sine — trebuie să apară ca <i>valoare</i> şi să considere ca scop final nu consumul nemijlocit sau crearea de valori de întrebuinţare, ci crearea de valori, autovalorificarea, facerea de bani.</p>', '<p>Cât timp <i>ambele</i> părţi fac între ele schimb de muncă proprie numai sub formă de muncă <i>materializată</i>, o asemenea relaţie este imposibilă; ea este imposibilă şi în cazul când însăşi <i>forţa de muncă vie</i> constituie proprietatea celeilalte părţi, adică nu e parte participantă la schimb. (Această afirmaţie nu este contrazisă de faptul că în cadrul sistemului de producţie burghez este posibilă sclavia în unele puncte. Dar ea e posibilă în aceste condiţii numai pentru că nu există în celelalte puncte şi apare deci ca o anomalie chiar şi în sistemul burghez.)</p>', '<p>Condiţiile în cadrul cărora apare iniţial această relaţie, sau care apar ca premise istorice alo devenirii ei, vădesc chiar de la prima privire un dublu caracter: pe de o parte, destrămarea formelor inferioare de muncă vie, iar pe de alta — destrămarea relaţiilor mai favorabile [pentru producătorii direcţi]. <a href="javascript:void(0);" id="n111">[111]</a></p>', '<p>În primul rând se creează prima premisă: suprimarea relaţiei de sclavie sau de iobăgie. Capacitatea vie de muncă îşi aparţine sieşi şi, prin intermediul schimbului, dispune de propria ei manifestare de forţă. Ambele părţi se opun una alteia ca persoane. <i>Formal</i>, relaţia dintre ele este o relaţie între participanţi la schimb egali şi liberi.</p>', '<p>Faptul că această formă este o <i>aparenţă</i>, o <i>aparenţă înşelătoare</i>, apare — când examinăm relaţia juridică — ca ceva ce se află <i>dincolo</i> de această relaţie. Ceea ce vinde muncitorul liber este întotdeauna numai o anumită cantitate de manifestare particulară de forţă; deasupra oricărei manifestări particulare se află forţa de muncă a muncitorului privită ca totalitate. Manifestarea particulară de forţă este vândută de muncitor unui capitalist oarecare, căruia el i se opune independent ca unei <i>persoane singulare</i>. Este clar că nu acesta e raportul dintre el şi fiinţarea capitalului ca atare, adică dintre el şi clasa capitaliştilor. Dar tocmai aşa stau lucrurile în măsura în care e vorba de persoana singulară, reală [de capitalistul singular]: muncitorului îi sunt lăsate aici vaste posibilităţi de alegere, de arbitrar şi deci de libertate formală. În condiţiile sclaviei, lucrătorul aparţine proprietarului <i>singular</i>, a cărui maşină de lucru este el. Ca totalitate de manifestări de forţă, ca forţă de muncă, el este un lucru care aparţine altuia şi de aceea el nu se comportă ca subiect faţă de manifestarea sa particulară de forţă, faţă de activitatea sa vie. În condiţiile iobăgiei, lucrătorul apare ca moment al proprietăţii funciare, este, ca şi animalul de muncă, un accesoriu al pământului. În condiţiile sclaviei, lucrătorul nu este altceva decât o maşină de lucru vie, care de aceea are valoare pentru alţii, sau, mai bine zis, este o valoare. Muncitorului liber întreaga sa forţă de muncă îi apare ca proprietate a sa, ca unul dintre momentele sale, pe care el îl cuprinde ca subiect şi-l conservă înstrăinându-l. Această chestiune trebuie examinată mai amănunţit ulterior, în legătură cu munca salariată.</p>', '<p>\xa0</p>', '<p class="mid" style="text-align: center;">[b) Serviciile personale ca opus al muncii salariate productive]</p>', '<p>Schimbul de muncă materializată pe muncă vie nu constituie încă nici capitalul, de o parte, nici munca salariată, de alta. Întreaga clasă a aşa-numiţilor <i>slujitori</i>, începând cu lustragiul şi terminând cu regele, ţine de această categorie. Tot aici se încadrează şi zilerul liber, pe care-l întâlnim sporadic pretutindeni unde fie obştea orientală, fie obştea occidentală, alcătuită din proprietari funciari liberi, se descompune în elemente singulare datorită creşterii populaţiei, eliberării de prizonieri de război sau unor cauze accidentale în virtutea cărora individul sărăceşte şi pierde condiţiile obiective ale muncii sale suficiente sieşi, datorită diviziunii muncii etc.</p>', '<p>Dacă <i>A</i> cedează o valoare sau bani, adică muncă materializată, pentru a obţine în schimb de la <i>B</i> un serviciu oarecare, adică muncă vie, actul său se poate încadra:</p>', '<p>1. <i>În relaţia de circulaţie simplă</i>. Într-adevăr, amândoi nu fac decât un schimb reciproc de valori de întrebuinţare: primul cedează mijloace de subzistenţă, iar cel de-al doilea — o muncă, un serviciu pe care vrea să-l consume primul, fie că e vorba de un serviciu personal care se prestează direct, fie că unul furnizează celuilalt materialul etc. din care acesta din urmă, prin munca sa, prin materializarea muncii sale, creează o valoare de întrebuinţare destinată consumului celui dintâi. <a id="cit63"></a>Asta se întâmplă, de pildă, atunci când un ţăran îşi ia în casă un croitor ambulant, cum erau pe vremuri, şi îi dă material pentru confecţionarea de îmbrăcăminte. Sau atunci când dau bani unui medic ca să mă ajute să-mi refac sănătatea. Ceea ce importă în aceste cazuri este serviciul pe care şi-l fac reciproc amândoi. „Do ut facias“ figurează pe acelaşi plan cu „facio ut des“ sau „do ut des“. <a href="javascript:void(0);" id="n112">[112]</a></p>', '<p>Omul care-mi confecţionează din postav o haină pentru care eu i-am furnizat materialul necesar îmi dă o valoare de întrebuinţare. Dar în loc s-o dea de-a dreptul într-o formă obiectuală, el o dă sub formă de activitate. Eu îi dau o valoare de întrebuinţare gata finisată, iar el îmi confecţionează alta. Deosebirea dintre munca trecută, materializată, şi munca prezentă, vie, apare aici ca deosebire formală în ce priveşte momentul efectuării muncii, care o dată figurează la timpul trecut, iar a doua oară la timpul prezent. Într-adevăr, este o deosebire pur formală, izvorâtă numai din diviziunea muncii şi din schimb, între cazul în care <i>B</i> îşi produce singur mijloacele de subzistenţă necesare întreţinerii sale şi cazul în care le primeşte de la <i>A</i> şi, în loc să-şi producă direct mijloacele de subzistenţă, produce o haină, în schimbul căreia el obţine de la <i>A</i> mijloace de subzistenţă. În ambele cazuri el poate căpăta valorile de întrebuinţare aflate în posesia lui <i>A</i> numai în cazul când îi dă în schimb un echivalent, care în ultimă analiză se reduce întotdeauna la propria sa muncă vie, oricare ar fi forma materială pe care aceasta ar îmbrăca-o fie înainte de încheierea schimbului, fie în urma încheierii lui. Acum haina conţine nu numai o muncă determinată care-i conferă o formă, o anumită formă de utilitate pe care procesul muncii o imprimă postavului, ci conţine şi o anumită cantitate de muncă, deci nu numai valoare de întrebuinţare, ci <i>valoare</i> în general, <i>valoare</i> ca atare. Dar această valoare nu există pentru <i>A</i>, deoarece el consumă haina, şi nu o comercializează. Prin urmare, în schimbul mijloacelor sale de subzistenţă, el a obţinut munca nu ca muncă <i>creatoare de valoare</i>, ci ca activitate creatoare de utilitate, de valoare de întrebuinţare.</p>', '<p>În cadrul prestării de servicii personale, această valoare de întrebuinţare se consumă ca atare, fără a trece din forma de mişcare în forma de lucru. Dacă, după cum se întâmplă adesea în cadrul unor relaţii neevoluate, prestatorul de servicii nu capătă <i>bani</i>, ci nemijlocit chiar valori de întrebuinţare, dispare orice aparenţă că pentru o parte sau alta ar fi vorba aici de <i>valori</i> spre deosebire de valori de întrebuinţare. Dar chiar dacă presupunem că <i>A</i> plăteşte cu bani serviciul prestat, aceasta nu înseamnă transformarea banilor săi în capital, ci, dimpotrivă, folosirea lor ca simplu mijloc de circulaţie destinat procurării unui anumit obiect de consum, unei anumite valori de întrebuinţare. Tocmai de aceea actul acesta nu este un act producător de avuţie, ci, dimpotrivă, unul care consumă avuţie. Pentru <i>A</i> nu importă câtuşi de puţin faptul că în postav se obiectivează muncă ca atare, un anumit timp de muncă, deci <i>valoare</i>, ci acela că se satisface o anumită trebuinţă a sa. Când <i>A</i> îşi transferă banii din forma-valoare în aceea de valoare de întrebuinţare, banii săi nu <i>se înmulţesc, ci se împuţinează</i>. Aici munca e obţinută prin schimb nu ca valoare de întrebuinţare pentru creare de valori, ci ca valoare particulară de întrebuinţare, ca valoare pentru consum. Cu cât mai frecvent <i>A</i> repetă actul de schimb, cu atât mai sărac devine el. Acest schimb nu este pentru el un <i>act de îmbogăţire</i>, un act de <i>creare de valoare</i>, ci un act de <i>împuţinare</i> a valorilor existente, aflate în posesia lui. Banii pe care <i>A</i> îi dă aici în schimb pe muncă vie — pe un serviciu în natură sau pe un serviciu care se obiectivează într-un lucru — <i>nu</i> sunt <i>capital</i>, ci <i>venit</i>, sunt bani folosiţi ca mijloc de circulaţie pentru a obţine valori de întrebuinţare, bani la care forma valoare este doar efemeră, iar nu bani care prin cumpărarea muncii vor să se conserve ca atare şi să se valorifice. Schimbul <i>banilor ca venit</i>, ca simplu mijloc de circulaţie, pe muncă vie nu poate transforma niciodată banii în capital, deci nici munca în muncă salariată în sensul economic al cuvântului.</p>', '<p>Nu necesită prea multe explicaţii faptul că a consuma (a cheltui) bani nu înseamnă a produce bani. În cadrul unor rânduieli în care cea mai mare parte a supramuncii este muncă agricolă şi de aceea proprietarul funciar stăpâneşte atât supramunca cât şi plusprodusul, venitul proprietarului funciar este acela care constituie fondul muncii pentru muncitorii liberi, pentru muncitorii manufacturieri (aici este vorba de meseriaşi) în opoziţie cu muncitorii agricoli.</p>', '<p>Schimbul cu meseriaşii este una dintre formele consumului proprietarului funciar; o altă parte din venitul său, el o împarte nemijlocit cu o şleahtă de slujitori în schimbul unor servicii personale, adesea pur aparente. În societăţile asiatice, unde suveranul este posesorul exclusiv al plusprodusului ţării, apar, datorită schimbului venitului său cu free hands [braţe de muncă libere], cum le numeşte Steuart, oraşe întregi, care în fond nu sunt altceva decât tabere nomade. Această relaţie, cu toate că <i>poate</i> — dar nu <i>trebuie</i> în mod necesar — să fie opusul sclaviei şi al iobăgiei, nu are totuşi nimic comun cu munca salariată, deoarece se repetă mereu în diferite forme de organizare socială a muncii. Dacă acest schimb se efectuează prin intermediul <i>banilor</i>, stabilirea preţului va avea importanţă pentru ambele părţi, dar pentru <i>A</i> numai în măsura în care nu vrea să plătească prea scump <i>valoarea de întrebuinţare</i> creată de muncă, iar nu pentru că l-ar interesa <i>valoarea</i> creată de ea. De pe urma faptului că acest preţ, care iniţial fusese mai curând convenţional şi tradiţional, începe să fie din ce în ce mai mult determinat pe cale economică, mai întâi în virtutea corelaţiei dintre cerere şi ofertă, iar în cele din urmă prin cheltuielile de producţie necesare pentru crearea de vânzători ai unor asemenea servicii vii, — de pe urma acestui fapt esenţa relaţiei nu se schimbă, căci şi în acest caz, ca şi înainte, determinarea preţului rămâne un moment pur formal al schimbului de simple valori de întrebuinţare. Dar însăşi această determinare a preţului este generată de alte raporturi, de legile generale ale modului de producţie dominant, care acţionează parcă în spatele acestui act particular de schimb, şi de autodeterminarea modului de producţie dominant.</p>', '<p>Una dintre formele în care apare pentru prima oară în societăţile antice acest mod de remunerare este <i>armata</i>. <a id="cit62"></a>Solda oşteanului de rând se reduce şi ea la un minimum, determinată fiind numai de cheltuielile de producţie necesare pentru producerea lui. Dar ceea ce primeşte oşteanul în schimbul serviciului său este venit al statului, şi nu <i>capital</i>.</p>', '<p>Chiar în societatea burgheză intră în această rubrică, în această categorie, orice schimb de servicii personale pe venit (aici se încadrează şi munca legată de consumul personal, gătitul, cusutul etc., grădinăritul etc., inclusiv activitatea tuturor claselor neproductive, funcţionarii statului, medicii, avocaţii, oamenii de ştiinţă etc.). În această categorie intră întregul personal casnic etc. Toţi aceşti lucrători, de la cel mai de jos până la cel mai de sus, îşi asigură prin prestările lor de servicii — adesea impuse chiar de ei — o parte din plusprodus, din <i>venitul</i> capitalistului. Dar nimănui nu-i va trece prin minte să afirme că prin schimbul venitului său pe astfel de servicii, adică prin consumul său personal, capitalistul acţionează în calitate de capital. Dimpotrivă, prin asemenea schimburi el cheltuieşte roadele capitalului său. Faptul că proporţiile în care venitul se schimbă pe acest gen de muncă vie sunt şi ele determinate de legile generale ale producţiei nu schimbă câtuşi de puţin natura raportului de care ne ocupăm.</p>', '<p>Dimpotrivă, după cum am mai arătat în capitolul despre <i>bani</i>, aici <i>valoarea</i>, la drept vorbind, e furnizată de prestatorul de servicii; el schimbă o valoare de întrebuinţare — un anumit gen de muncă, de servicii etc. — pe <i>valoare</i>, pe <i>bani</i>. De aceea în evul mediu, în parte în opoziţie cu aristocraţia funciară consumatoare, tendinţa spre producţie şi spre acumulare de bani pornea de la această parte, de la reprezentanţii muncii vii: ei acumulau şi deveneau astfel <span class="greek">δυναμει</span> [potenţial] capitalişti pentru o perioadă mai târzie. O parte din iobagii eliberaţi devin capitalişti.</p>', '<p>De aceea nu de raport în general, ci de calitatea naturală particulară a serviciului depinde dacă prestatorul lui va primi în schimb salariu cu ziua, onorar sau o listă civilă, precum şi dacă rangul său va fi superior sau inferior celui al persoanei care îi plăteşte serviciul.</p>', '<p>Când capitalul devine putere dominantă, toate aceste relaţii devin mai mult sau mai puţin <i>lipsite de nimbul onorurilor</i>. Dar această despuiere a serviciilor personale de aureola lor divină, oricât de înălţător ar fi caracterul pe care li l-a conferit tradiţia etc., nu ţine încă de materia tratată aici.</p>', '<p>Prin urmare, ceea ce determină constituirea capitalului, deci şi a muncii salariate, nu este pur şi simplu schimbul de muncă <i>materializată</i> pe muncă vie — şi din punctul de vedere care ne interesează acum, ambele feluri de muncă reprezintă aici două determinări diferite, două valori de întrebuinţare de formă diferită, primul ca determinare în formă obiectivă, iar celălalt ca determinare în formă subiectivă —, ci schimbul de muncă materializată ca <i>valoare</i>, ca valoare existentă pentru sine, pe muncă vie ca valoare de întrebuinţare a <i>celei dintâi</i>, ca valoare de întrebuinţare destinată nu unui anumit uz sau consum personal, ci ca valoare de întrebuinţare destinată să creeze <i>valoare</i>.</p>', '<p>Când se schimbă bani pe muncă sau pe un serviciu destinat consumului nemijlocit, are loc întotdeauna un schimb real. Faptul că de ambele părţi se schimbă anumite <i>cantităţi de muncă</i> prezintă numai un interes <i>formal</i> sub aspectul măsurării formelor de utilitate <i>particulare</i> ale muncii, al comparării lor reciproce. Aceasta priveşte numai <i>forma</i> schimbului, dar nu constituie <i>conţinutul</i> lui. În schimbul dintre capital şi muncă, valoarea nu constituie un criteriu pentru schimbul a două valori de întrebuinţare, ci însuşi <i>conţinutul schimbului</i>.</p>', '<p>2) în perioada de destrămare a relaţiilor <i>preburgheze</i> apar sporadic muncitori liberi, ale căror servicii sunt cumpărate nu în scopuri de consum, ci în scopuri de <i>producţie;</i> dar, în <i>primul rând</i>, chiar pe scară largă această cumpărare se face numai pentru producţia de <i>nemijlocite</i> valori de întrebuinţare, şi nu de <i>valori;</i> iar în <i>al doilea rând</i>, dacă, de pildă, moşierul feudal foloseşte alături de iobagii săi un muncitor liber şi vinde o parte din produsul creat de acesta din urmă, ceea ce înseamnă că muncitorul creează pentru moşier <i>valoare</i>, schimbul acesta nu vizează decât surplusul şi are loc numai în interesul surplusului, în interesul <i>consumului de obiecte de lux;</i> el reprezintă în fond, aşadar, doar o cumpărare camuflată de muncă străină în vederea consumului nemijlocit, adică cumpărarea acestei munci în calitate de valoare de întrebuinţare. De altfel, acolo unde numărul acestor muncitori liberi creşte şi această relaţie se extinde, are loc o destrămare a vechiului mod de producţie: comunitar, patriarhal, feudal etc. şi se creează elemente pentru adevărata muncă salariată. Dar aceşti lucrători liberi pot, de asemenea, să apară, cum s-a întâmplat, de pildă, în Polonia etc., şi să dispară apoi din nou, fără ca modul de producţie să sufere vreo schimbare.</p>', '<p>{ Pentru a exprima ca <i>relaţii de proprietate</i> sau ca <i>legi</i> ale acestora relaţiile în care intră capitalul şi munca salariată nu trebuie decât să exprimăm relaţia dintre cele două părţi în <i>procesul de valorificare</i> ca <i>proces de apropriere</i>. Bunăoară, faptul că supramunca apare ca plusvaloare a capitalului înseamnă că muncitorul nu-şi însuşeşte produsul propriei sale munci, că acest produs reprezintă pentru el o <i>proprietate străină</i> şi că, dimpotrivă, <i>munca străină</i> apare ca proprietate a capitalului. Această a doua lege a proprietăţii burgheze, în care se transformă prima lege [privind proprietatea asupra produsului muncii proprii] şi care în virtutea dreptului de succesiune etc. capătă o existenţă independentă de vremelnicia existenţei diferiţilor capitalişti, e statornicită ca lege alături de prima. Prima lege este identitatea muncii cu proprietatea; în cea de-a doua, munca apare ca proprietate negată sau proprietatea ca negaţie a caracterului străin al muncii străine.</p>', '<p>Într-adevăr, în procesul de producţie a capitalului, după cum va reieşi şi mai clar din expunerea ulterioară a acestui proces, munca este o totalitate, o combinare de munci ale cărei părţi constitutive îşi sunt reciproc străine, astfel încât munca de ansamblu, ca totalitate, <i>nu</i> este <i>opera</i> muncitorului singular şi nici nu este opera comună a diferiţilor muncitori decât în măsura în care muncitorii sunt combinaţi [datorită intervenţiei unei forţe externe], şi nu de pe urma unei reciproce raportări ca elemente ce se combină între ele. În ceea ce priveşte combinarea ei, această muncă este subordonată unei voinţe străine şi unei inteligenţe străine şi e condusă de ele, îşi are <i>unitatea spirituală</i> în afara ei, în aceeaşi măsură în care, în ce priveşte unitatea ei materială, ea este subordonată <i>unităţii obiectuale a maşinilor</i>, a capitalului fix, care ca un <i>monstru însufleţit</i> obiectivează gândirea ştiinţifică şi constituie în fapt elementul unificator; faţă de muncitorul singular, el nu se comportă nicidecum ca unealtă, ci, dimpotrivă, muncitorul există pe lângă el ca punct viu, ca anexă izolată vie.</p>', '<p>Prin urmare, munca combinată este într-un dublu sens o combinare <i>an sich</i>, dar ea nu este combinare nici în sensul de liberă stabilire de relaţii între indivizi care lucrează laolaltă, nici în sensul de dominaţie a lor asupra funcţiilor lor particulare sau singulare şi asupra uneltelor de muncă. De aceea, dacă muncitorul se raportează la produsul muncii sale ca la un produs străin, înseamnă că şi la munca combinată el se raportează ca la o muncă străină şi în acelaşi mod se raportează el şi la propria sa muncă, în care vede o manifestare de viaţă care, deşi îi aparţine, îi este totuşi străină, impusă; de aceea A. Smith şi alţii o califică drept <i>povară, sacrificiu</i> etc. Ca şi produsul ei, munca însăşi <i>este negată ca muncă a muncitorului singular, izolat</i>. Negată ca muncă izolată, munca este de fapt afirmată ca muncă socială sau combinată. Dar astfel afirmată, <i>munca socială sau combinată</i>, atât sub formă de activitate cât şi cristalizată sub formă de obiect, apare totodată nemijlocit ca altul în raport cu munca singulară realmente existentă, apare şi ca <i>obiectivitate străină</i> (proprietate străină), şi ca <i>subiectivitate străină</i> (subiectivitatea capitalului). Prin urmare, atât munca cât şi produsul ei sunt reprezentate de capital ca muncă singulară negată a muncitorului singular, deci şi ca proprietate negată a acestuia. De aceea capitalul este existenţa muncii sociale — combinarea ei atât ca subiect cât şi ca obiect —, dar această existenţă se manifestă ca fiinţând de sine stătător în opoziţie cu momentele reale ale muncii şi, deci, ca existenţă <i>separată</i> alături de ele. De aceea capitalul, la rândul său, apare ca subiect acaparator şi proprietar de <i>muncă străină</i>, şi însăşi relaţia sa este aceea a unei contradicţii tot atât de absolute ca şi cea a muncii salariate. }\r\n</p>'],
'idChr': '2.05.05text',
'title': `E. Dezvoltarea schimbului şi a capitalului`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">F. Proprietatea şi producţia în societăţi precapitaliste</h6>', '<p>La început, unitatea dintre o formă particulară a obştii (tribului) şi proprietatea asupra naturii, legată de această formă, sau, cu alte cuvinte, raportul faţă de condiţiile obiective ale producţiei ca faţă de o fiinţare a naturii, ca faţă de o existenţă obiectivă a individului mijlocită de obşte, — această unitate, care, pe de o parte, apare ca o formă particulară a proprietăţii, îşi are realitatea ei vie într-un <i>mod de producţie</i> determinat, care este atât un raport între indivizi, cât şi un raport activ şi determinat al lor faţă de natura neorganică, modul lor de muncă determinat (care se prezintă întotdeauna ca o muncă a familiei, iar adeseori ca o muncă a obştii). Obştea însăşi reprezintă prima mare forţă productivă; condiţiile de producţie de un fel deosebit (bunăoară creşterea vitelor, agricultura) duc la dezvoltarea unui mod de producţie aparte şi la dezvoltarea unor forţe de producţie aparte, atât subiective, care se manifestă ca însuşiri ale indivizilor, cât şi obiective.</p>', '<p>Obştea şi proprietatea bazată pe ea corespund, în ultimă analiză, unui anumit nivel de dezvoltare a forţelor de producţie ale subiecţilor activi, căruia îi corespund anumite relaţii între indivizi, cât şi anumite raporturi ale lor cu natura. Până la un anumit moment are loc reproducţia. După aceea ea sfârşeşte prin a se descompune.</p>', '<p>Aşadar, iniţial proprietatea înseamnă (şi ea se prezintă ca atare în forma ei asiatică, slavă, antică sau germanică) raportul subiectului activ (care produce sau care se reproduce) faţă de condiţiile producţiei sau ale reproducţiei sale ca faţă de condiţii ce-i aparţin. Proprietatea va lua deci diferite forme, în funcţie de condiţiile acestei producţii. Producţia însăşi are drept scop reproducţia producătorului în condiţiile sale obiective de existenţă şi împreună cu ele. Acest raport al individului faţă de condiţiile muncii ca faţă de condiţiile sale proprii (nu în virtutea faptului că ele sunt rezultat al muncii, ci în virtutea faptului că ele constituie o premisă a muncii, adică a producţiei) presupune o anumită formă de existenţă a individului, şi anume existenţa lui ca membru al unui colectiv tribal sau al unei obşti (a cărei proprietate, într-o anumită măsură, este el însuşi).</p>', '<p>În sclavagism, în iobăgie etc., muncitorul însuşi apare ca una din condiţiile naturale ale producţiei care servesc unei terţe persoane sau obşti (acest lucru <i>nu</i> e valabil, de pildă, pentru Orient, unde sclavia este generalizată, ci <i>numai</i> pentru condiţiile existente în Europa); aici proprietatea nu mai reprezintă, aşadar, raportul dintre individul care munceşte în chip de sine stătător şi condiţiile obiective ale muncii. Sclavagismul şi iobăgia etc. Sunt întotdeauna forme derivate şi niciodată iniţiale, cu toate că ele reprezintă rezultatul logic şi necesar al proprietăţii bazate pe orânduirea de obşte şi pe munca în condiţiile acestei orânduiri.</p>', '<p>Este foarte simplu, fireşte, să-ţi închipui că un om voinic, dotat cu o forţă fizică superioară celorlalţi, după ce mai întâi a prins un animal, sileşte pe un alt om să vâneze animale pentru el; într-un cuvânt, că <i>pentru</i> reproducţia sa el se serveşte de om ca de una din condiţiile găsite de-a gata în natură, aşa cum se serveşte de orice altă fiinţă din natură (iar munca sa proprie e folosită doar ca mijloc de dominaţie etc.). Dar o asemenea concepţie este simplistă (oricât de justă ar părea din punctul de vedere al unui anumit trib sau ale unei anumite obşti), deoarece ea porneşte de la dezvoltarea oamenilor <i>izolaţi</i>.</p>', '<p>Omul se separă ca individ numai în urma unui proces istoric. El apare iniţial ca <i>un membru al speciei, ca o fiinţă tribală, ca un animal gregar</i>, deşi în nici un caz ca <span class="greek">ζῶον πολιτικόν</span> [textual: animal politic, iar într-un sens mai larg: „animal social“], în sensul politic al acestei expresii. Schimbul este unul din factorii principali ai acestei separări a indivizilor. El face ca starea gregară să devină inutilă şi acţionează în sensul destrămării ei. Lucrurile iau o asemenea întorsătură, că omul ca individ izolat se bizuie doar pe sine, dar, pentru a se afirma ca individ izolat, face uz de toate mijloacele prin care el devine o fiinţă universală şi colectivă. În această colectivitate este presupusă, aşadar, existenţa obiectivă a individului ca proprietar — să zicem ca proprietar funciar —, şi anume în condiţii care îl leagă de această colectivitate, sau, mai exact, fac din el o verigă în acest lanţ. În societatea burgheză, muncitorul, de exemplu, este complet lipsit de mijloace de existenţă obiectivă, el există subiectiv; în schimb, lucrul care i se <i>opune</i> a devenit acum o <i>adevărată fiinţă socială</i>, pe care el încearcă s-o înghită, dar care îl înghite pe el.</p>', '<p>Toate formele (apărute pe cale mai mult sau mai puţin naturală, dar care în acelaşi timp sunt rezultatul unui proces istoric) în care obştea presupune subiecţii într-o anumită unitate obiectivă cu condiţiile lor de producţie, sau în care un anumit mod de existenţă a subiecţilor presupune obştea ca o condiţie a producţiei, corespund în mod necesar doar unei dezvoltări limitate, chiar principial limitate, a forţelor de producţie. Dezvoltarea forţelor de producţie descompune aceste forme, şi însăşi descompunerea lor înseamnă o dezvoltare a forţelor de producţie ale oamenilor. Oamenii încep să muncească pe o anumită bază — mai întâi pe o bază apărută în mod natural —, apoi se creează o premisă istorică a muncii. Ulterior însă această bază sau premisă este şi ea desfiinţată sau este considerată ca o premisă temporară, care a devenit prea strâmtă pentru dezvoltarea masei omeneşti progresive [des progressiven Menschenpacks].</p>', '<p>Proprietatea funciară antică, în măsura în care reapare în proprietatea parcelară modernă, ţine şi ea de economia politică, şi asupra ei vom reveni în capitolul despre proprietatea funciară.</p>', '<p>(Toate acestea urmează a fi analizate mai profund şi mai amănunţit.)</p>', '<p>\xa0</p>', '<p class="mid" style="text-align: center;"><i>[2) Procesul istoric al apariţiei relaţiilor de producţie capitaliste]</i></p>', '<p>\xa0</p>', '<p class="mid" style="text-align: center;">[a) Destrămarea formelor precapitaliste ale raportului dintre lucrător şi condiţiile obiective ale muncii]</p>', '<p>Ceea ce ne interesează în primul rând aici este că raportul muncii faţă de capital sau faţă de condiţiile obiective ale muncii care au devenit capital presupune un proces istoric, care descompune diferitele forme în care lucrătorul este proprietar sau în care proprietarul însuşi munceşte.</p>', '<p>Aşadar, ne referim înainte de toate la următoarele puncte:</p>', '<p>1) <i>Destrămarea</i> legăturilor lucrătorului cu pământul ca condiţie naturală a producţiei, la care el se raportează ca la propria sa existenţă neorganică, ca la laboratorul forţelor sale şi ca la domeniul în care domină voinţa sa. Toate formele în care întâlnim această proprietate presupun <i>obştea</i> ai cărei membri, deşi se pot deosebi formal între ei, ca membri ai obştii sunt <i>proprietari</i>. Forma iniţială a acestei proprietăţi este, de aceea, <i>proprietatea comună nemijlocită (forma orientală</i>, modificată la slavi; dezvoltată până la contrariul ei în proprietatea antică şi în cea germanică, a cărei bază ascunsă, deşi contradictorie, continuă să fie).</p>', '<p>2) <i>Destrămarea raporturilor</i> în care lucrătorul este <i>proprietar al uneltelor de muncă</i>. După cum forma de mai sus a proprietăţii funciare presupune o <i>obşte reală</i>, tot aşa această proprietate a lucrătorului asupra uneltelor sale presupune o formă specială de dezvoltare a muncii meşteşugăreşti ca <i>muncă a meseriaşului;</i> de această formă este legat sistemul breslelor şi corporaţiilor etc. (Sistemul meşteşugurilor în societatea antică orientală poate fi tratat chiar la punctul 1.) Aici munca însăşi mai este încă pe jumătate artă, pe jumătate scop în sine etc. Meserie. Însuşi capitalistul este încă meşter. O dată cu îndemânarea deosebită în muncă este asigurată şi posesiunea uneltelor de muncă etc. Totodată se poate vorbi într-o anumită măsură de transmiterea prin moştenire a felului de a munci, a organizării muncii şi a uneltelor de muncă. Oraşele medievale. Munca în continuare ca muncă proprie a lucrătorului; o anumită dezvoltare satisfăcătoare a unor capacităţi unilaterale etc.</p>', '<p>3) Şi într-un caz şi în altul, lucrătorul, înainte de începerea producţiei, dispune de mijloacele de consum necesare pentru a putea trăi ca producător, adică în timpul producţiei, <i>până la</i> terminarea ei. Ca proprietar al pământului, el are asigurat în mod nemijlocit fondul de consum necesar. Ca meşter, el a moştenit acest fond, l-a sporit făcând economii; în tinereţe el este mai întâi ucenic, şi atunci nu se prezintă ca un muncitor propriu-zis, de sine stătător, ci ia masa, în mod patriarhal, împreună cu meşterul şi familia lui. Când e calfă adevărată, beneficiază într-o anumită măsură de fondul de consum pe care-l posedă meşterul. Chiar dacă acest fond de consum nu este <i>proprietatea</i> calfei, calfa este totuşi, potrivit legilor corporatiste, obiceiurilor breslei etc., cel puţin un coposesor al acestui fond etc. (de aprofundat această problemă).</p>', '<p>4) Pe de altă parte are loc, în egală măsură, o <i>destrămare</i> a relaţiilor, în cadrul cărora <i>lucrătorii înşişi</i>, înşişi <i>purtătorii vii ai forţei de muncă, mai fac parte în mod direct din condiţiile obiective ale producţiei</i> şi sunt apropriaţi ca atare, sunt, aşadar, sclavi sau iobagi. Pentru capital nu muncitorul este o condiţie a producţiei, ci numai munca. Dacă capitalul poate să facă în aşa fel ca munca să fie executată de maşini, sau chiar de apă, de aer, cu atât mai bine. El nu şi-l aproprie pe muncitor, ci munca lui, iar acest lucru nu îl face în mod direct, ci prin intermediul schimbului.</p>', '<p>Acestea sunt, pe de o parte, premisele istorice care trebuie să se realizeze pentru a-l găsi pe muncitor ca muncitor liber, lipsit de condiţiile obiective ale producţiei, ca purtător al capacităţii de muncă pur subiective, care se opune condiţiilor obiective ale producţiei ca <i>non-proprietate a sa</i>, ca <i>proprietate străină</i>, ca <i>valoare</i> cu existenţă de sine stătătoare, ca capital. Dar, pe de altă parte, se pune întrebarea: care sunt condiţiile necesare pentru ca muncitorul să găsească <i>capitalul</i> care i se opune?</p>', '<p>{ Formula capitalului în care munca vie se raportează negativ la materia primă, la unelte şi la mijloacele de trai necesare în cursul muncii ca la non-proprietate, această formulă a capitalului <i>cuprinde</i> în primul rând <i>non-proprietatea asupra pământului</i>, sau negaţia stării în care individul care munceşte se raportează la pământ ca la ceva ce-i aparţine, adică munceşte, produce ca proprietar al pământului. În cazul cel mai bun, el se raportează la pământ nu numai ca lucrător, ci ca proprietar al pământului la sine însuşi ca subiect care munceşte. Proprietatea asupra pământului include, potenţial, proprietatea asupra materiei prime, asupra uneltei iniţiale, asupra pământului şi asupra roadelor sălbatice ale acestuia. Raportul faţă de pământ ca faţă de proprietate în forma ei cea mai primitivă înseamnă a găsi în el materie primă, unelte de muncă şi mijloace de subzistenţă, care nu sunt produse prin muncă, ci sunt furnizate de pământ. Din moment ce acest raport a fost reprodus, uneltele secundare şi roadele pământului, produse prin muncă, sunt incluse în proprietatea asupra pământului în formele ei primitive. Aşadar, această situaţie istorică, ca raport de proprietate mai complet, este negată mai întâi în raportul muncitorului faţă de condiţiile muncii devenite capital. În acest raport avem situaţia istorică nr. I, care este negată sau presupusă ca fiind istoriceşte perimată.</p>', '<p>Dar, în al doilea rând, acolo unde există <i>proprietatea asupra uneltelor de muncă</i>, adică acolo unde lucrătorul se raportează la aceste unelte ca la ceva ce-i aparţine, acolo unde el munceşte ca proprietar al uneltelor de muncă (ceea ce presupune totodată subordonarea uneltelor faţă de munca lui individuală, adică presupune o treaptă de dezvoltare specială, limitată, a forţei productive a muncii), acolo unde această formă <i>a lucrătorului ca proprietar</i>, sau <i>ca proprietar care munceşte</i>, există deja ca formă independentă, <a href="javascript:void(0);" id="n113">[113]</a> alături de <i>proprietatea funciară</i> şi în afara ei, acolo există deja ca premisă şi o a doua treaptă istorică, determinată, alături de prima treaptă şi în afara ei, care trebuie să apară de asemenea ca fiind considerabil modificată ca urmare a <i>autonomizării acestui al doilea iei de proprietate</i> sau <i>al doilea fel de proprietar care munceşte</i>.</p>', '<p>Întrucât unealta însăşi este şi ea acum un produs al muncii, adică element care constituie proprietatea, element creat prin muncă, obştea (şi anume obştea pe care se bazează al doilea fel de proprietate) nu mai poate să se prezinte aici într-o formă atât de naturală ca în primul caz, fiindcă obştea însăşi trebuie să se prezinte ca fiind ea însăşi produsă, creată, cu alte cuvinte ca o colectivitate secundară creată de lucrătorul însuşi. Este limpede că acolo unde raportul faţă de condiţiile de producţie ca faţă de proprietate a lucrătorului este proprietate asupra uneltelor de muncă, uneltele apar în procesul muncii reale <i>numai ca mijloc</i> al muncii individuale; iar arta de a-şi însuşi în mod efectiv uneltele şi de a le\t mânui ca mijloc de muncă apare aici ca o îndemânare specială a\tlucrătorului, care se afirmă ca proprietar al uneltelor. Pe scurt, caracterul esenţial al sistemului breslelor şi corporaţiilor (adică\tal muncii meseriaşului, al subiectului muncii care se constituie proprietar) trebuie considerat din punctul de vedere al raportului faţă de uneltele de producţie (uneltele de muncă ca proprietate), spre deosebire de raportul faţă de pământ (faţă de materia primă iniţială), ca faţă de proprietate a sa. Faptul că raportul subiectului care munceşte faţă de acest moment al condiţiilor de producţie face din subiectul care munceşte un proprietar, un proprietar care munceşte, — această stare istorică nr. II, care prin natura ei poate să existe numai în opoziţie cu starea nr. I sau, dacă vreţi, ca o completare a stării nr. I modificate, este de asemenea negată în prima formulă a capitalului.</p>', '<p>Cea de-a treia <i>formă posibilă;</i> lucrătorul se raportează ca proprietar numai la mijloacele de subzistenţă, le găseşte de-a gata ca o condiţie naturală a subiectului care munceşte, fără să se raporteze la pământ sau la unelte, aşadar nici la munca însăşi, ca la ceva ce-i aparţine. Aceasta este, în fond, formula sclaviei şi a iobăgiei, care este de asemenea negată şi este istoriceşte perimată din punctul de vedere al raportului muncitorului faţă de condiţiile de producţie ca capital.</p>', '<p>Formele iniţiale ale proprietăţii se reduc în mod necesar la raportul faţă de diferitele momente obiective care condiţionează producţia ca faţă de ceva ce-i aparţine; aceste forme iniţiale ale proprietăţii constituie baza economică a diferitelor forme de obşte în aceeaşi măsură în care, la rândul lor, au ca premise anumite forme de obşti. Aceste forme suferă modificări esenţiale atunci când munca însăşi este inclusă în <i>condiţiile obiective ale producţiei</i> (iobăgie şi sclavagism), astfel că se pierde şi se modifică caracterul net pozitiv al tuturor formelor de proprietate care ţin de situaţia nr. I. Toate aceste forme conţin ca posibilitate sclavia şi, în consecinţă, propria lor desfiinţare. În ceea ce priveşte situaţia nr. II, în care există un fel deosebit de muncă, măiestria în muncă şi, potrivit cu aceasta, proprietatea asupra uneltelor de muncă, care echivalează cu proprietatea asupra condiţiilor de producţie, ea exclude, ce-i drept, sclavia şi iobăgia, dar poate să cunoască, în forma orânduirii de castă, o dezvoltare negativă analogă. }</p>', '<p>{ Cea de-a treia formă de proprietate — proprietatea asupra mijloacelor de subzistenţă —, dacă aceasta nu se reduce la sclavie şi iobăgie, nu poate să conţină nici un raport al individului <i>care munceşte</i> faţă de condiţiile de producţie şi deci faţă de condiţiile de existenţă. Ea nu poate fi deci, în cadrul obştii gentilice, bazată pe proprietatea asupra pământului, decât raportul unor oameni care şi-au pierdut proprietatea asupra pământului şi n-au ajuns încă la forma de proprietate nr. II; de exemplu, plebeul roman din perioada panem et circenses. } <a href="javascript:void(0);" id="n114">[114]</a></p>', '<p>{ Raportul dintre retainers [slujitori ai seniorilor feudali, vasali] şi seniorul lor, sau prestarea serviciului feudal personal, este esenţialmente diferit. Căci serviciul personal feudal constituie, în fond, doar modul de existenţă al proprietarului funciar însuşi, care nu munceşte, dar a cărui proprietate include în condiţiile de producţie pe lucrătorii înşişi ca iobagi etc. Aici <i>raportul de dominaţie</i> reprezintă raportul de apropriere esenţial. Faţă de animal, faţă de pământ etc. nu poate să existe, în fond, nici un fel de asemenea raport de dominaţie care să decurgă din apropriere, deşi animalul face servicii. Condiţia esenţială pentru crearea raportului de dominaţie este aproprierea unei <i>voinţe</i> străine. Prin urmare, ceea ce este lipsit de voinţă, bunăoară animalul, poate, ce-i drept, să presteze servicii, dar cel ce devine proprietarul lui nu devine prin aceasta şi <i>stăpânul şi suzeranul</i> lui. Dar aici vedem că <i>raportul de dominaţie şi cel de supunere</i> intră şi ele în această formulă a aproprierii uneltelor de producţie; aceste raporturi constituie fermentul necesar al dezvoltării şi al dispariţiei tuturor raporturilor primitive de proprietate şi de producţie, aşa cum ele exprimă şi mărginirea acestor raporturi, Ce-i drept, în capital ele sunt reproduse (într-o formă mijlocită) şi constituie astfel fermentul descompunerii capitalului, fiind totodată simbolul mărginirii lui. }</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Formarea capitalului presupune, pe de o parte, procese istorice care au pus o masă de indivizi ai unei naţiuni date etc. în situaţia unor muncitori dacă nu cu adevărat liberi, în orice caz potenţial liberi şi a căror unică proprietate este forţa lor de muncă şi posibilitatea de a o schimba pe valori existente. Acestei mase de indivizi, pe de altă parte, i se opun ca <i>proprietate străină, ca non-proprietate</i> a lor, toate condiţiile obiective ale producţiei, însă totodată aceste condiţii obiective ca valori pot fi schimbate, şi, în virtutea acestui fapt, este posibilă într-o anumită măsură aproprierea lor de către munca vie. Asemenea procese istorice de decădere înseamnă, pe de o parte, descompunerea relaţiilor de dependenţă care-l leagă pe muncitor de pământ şi de seniorul său, dar de fapt presupun proprietatea lui asupra mijloacelor de subzistenţă, astfel că aici avem de-a face, în fond, cu procesul separării lui de pământ; pe de altă parte, are loc o descompunere a relaţiilor de proprietate funciară care făceau din el un mic proprietar funciar care-şi munceşte liber pământul, yeoman, sau un arendaş (colon), sau un ţăran liber; <a href="javascript:void(0);" id="n115">[115]</a> descompunerea acelor relaţii de breaslă care presupun proprietatea muncitorului asupra uneltelor de muncă şi asupra muncii înseşi — ca îndemânare meşteşugărească (şi nu numai ca izvor al proprietăţii). Acest proces istoric de descompunere este în aceeaşi măsură destrămarea raporturilor de clientelă, sub diferitele ei forme, în care <i>non-proprietarii</i> sunt paraziţi care formează suita stăpânilor lor şi participă la consumarea plusprodusului, purtând în schimb livreaua seniorului lor, luând parte la luptele duse de acesta şi prestându-i servicii personale, fictive sau reale etc.</p>', '<p>În toate aceste procese de descompunere, la o cercetare mai amănunţită se constată că se descompun relaţii de producţie în care predomină valoarea de întrebuinţare, producţia pentru consumul nemijlocit. Valoarea de schimb şi producţia ei au drept premisă predominarea unei alte forme. De aceea, în cadrul tuturor acestor relaţii, dările şi prestaţiile în natură predomină asupra dărilor şi prestaţiilor în bani. Dar toate acestea numai printre altele. La o examinare mai atentă se va constata, de asemenea, că toate aceste relaţii nu puteau să se descompună decât atunci când s-a ajuns la un anumit nivel de dezvoltare a forţelor de producţie materiale (deci şi spirituale).</p>', '<p>Ceea ce ne interesează aici, în primul rând, este următorul lucru: procesul de descompunere care transformă o masă de indivizi ai unei naţiuni etc. în muncitori salariaţi potenţial liberi (nevoiţi să muncească şi să-şi vândă munca numai pentru că sunt lipsiţi de proprietate) presupune, pe de altă parte, un proces în care sursele de venit anterioare şi, în parte, condiţiile de proprietate anterioare ale acestor indivizi <i>nu au dispărut</i>, ci, dimpotrivă, <i>numai</i> folosirea lor a devenit alta, că s-a schimbat doar modul lor de existenţă, că ele, ca <i>fond liber</i>, au trecut în alte mâini sau chiar au rămas, în parte, în <i>aceleaşi</i> mâini. Dar un lucru este limpede: procesul care a separat o întreagă masă de indivizi de raporturile lor anterioare pozitive (într-o formă sau alta) faţă de <i>condiţiile obiective ale muncii</i>, negând aceste raporturi şi transformându-i astfel pe aceşti indivizi în <i>muncitori liberi</i>, acelaşi proces a eliberat, potenţial, aceste <i>condiţii obiective ale muncii</i> (pământul, materiile prime, mijloacele de trai, uneltele de muncă, banii sau toate acestea la un loc) de <i>legăturile</i> lor <i>anterioare</i> cu indivizii, care sunt acum separaţi de ele. Aceste condiţii obiective ale muncii continuă <i>să existe</i>, dar sub o altă formă, ca <i>fond liber</i>, din care toate relaţiile politice etc. anterioare au dispărut cu desăvârşire, şi aceste condiţii obiective se opun acum indivizilor eliberaţi de orice legături şi lipsiţi de proprietate, dar se opun numai ca <i>valori</i>, ca valori trainice în sine.</p>', '<p>Acelaşi proces care opune masa, în calitate de muncitori liberi, <i>condiţiilor obiective ale muncii</i> a opus aceste condiţii în calitate de <i>capital</i> muncitorilor liberi. Procesul istoric a dus la separarea unor elemente până atunci legate între ele; rezultatul acestui proces nu este dispariţia unuia din aceste elemente, ci crearea unui raport negativ între elementele respective: de o parte muncitorul liber (muncitor potenţial), de cealaltă parte capitalul (potenţial). Separarea condiţiilor obiective de clasele care au fost transformate în muncitori liberi trebuie să se manifeste în aceeaşi măsură la polul opus ca separare a acestor condiţii, ca ceva existent independent.</p>', '<p>Dacă raportul dintre capital şi munca salariată nu este considerat ca un raport care a căpătat deja o importanţă hotărâtoare şi a cuprins ansamblul producţiei, <a href="javascript:void(0);" id="n116">[116]</a> ci ca un raport care se formează în decursul istoriei (adică dacă considerăm transformarea iniţială a banilor în capital, procesul schimbului dintre capitalul existent numai potenţial, de o parte, şi muncitorii liberi existenţi potenţial, de cealaltă parte), atunci se impune în mod firesc concluzia simplă — de care economiştii fac atâta caz — că partea care acţionează în calitate de capital trebuie să deţină materiile prime, uneltele de muncă şi mijloacele de subzistenţă, pentru ca muncitorul să aibă cu ce trăi până când se încheie producţia.</p>', '<p>Aceasta creează impresia că capitalistul trebuie să fi efectuat o acumulare — o acumulare premergătoare muncii [salariate], şi nu o acumulare generată de muncă [salariată] —, care îi dă lui posibilitatea de a-l pune pe muncitor să lucreze conservându-i capacitatea de acţiune, conservându-l ca forţă de muncă vie. <a href="javascript:void(0);" id="n117">[117]</a> Această acţiune a capitalului care e considerată ca fiind independentă de muncă şi săvârşită în afara ei este apoi desprinsă din această istorie a apariţiei lui şi transpusă în contemporaneitate, este declarată drept unul din momentele realităţii şi activităţii lui, unul din momentele autoformării lui. În fine, de aici se deduce dreptul veşnic al capitalului asupra roadelor muncii străine, sau, mai bine zis, modul de îmbogăţire capitalist este fundamentat pornindu-se de la legile simple şi „echitabile“ ale schimbului de echivalente.</p>', '<p>Avuţia existentă sub formă de bani poate fi transformată în condiţii obiective ale muncii numai pentru că aceste condiţii au fost separate de munca însăşi şi numai atunci când această separare a fost realizată. Am văzut că, în parte, banii pot fi acumulaţi pur şi simplu prin schimbul de echivalente; dar aceasta constituie o sursă atât de neînsemnată, încât din punct de vedere istoric nici nu merită să fie menţionată dacă presupunem că aceşti bani provin din schimbul muncii proprii. În realitate însă banii au devenit avuţie bănească datorită cametei (în special camăta practicată pe seama proprietăţii funciare), precum şi datorită bunurilor mobiliare obţinute din câştiguri comerciale; această avuţie bănească se transformă în capital propriu-zis, în capital industrial. În cele ce urmează vom avea ocazia să vorbim mai amănunţit despre aceste două forme, în măsura în care ele nu apar ca forme ale capitalului, ci ca forme de avuţie anterioare, ca premise ale capitalului.</p>', '<p>După cum am văzut, noţiunea de capital, apariţia lui implică drept punct de plecare <i>banii</i> şi, deci, avuţia existentă sub formă de bani. Prin aceasta se explică de ce el, provenind din circulaţie, apare ca un <i>produs</i> al circulaţiei. Formarea capitalului nu porneşte, aşadar, de la proprietatea funciară (în acest caz ea porneşte cel mult de la arendaş, în măsura în care acesta face negoţ cu produsele sale agricole) şi nici de la breaslă (deşi aceasta din urmă oferă o asemenea posibilitate), ci de la avuţia comerciantului şi a cămătarului. Dar avuţia lor găseşte condiţiile necesare pentru cumpărarea muncii libere abia atunci când, în urma unui proces istoric, această muncă este separată de condiţiile ei obiective de existenţă. Şi abia atunci această avuţie are posibilitatea de a cumpăra înseşi aceste <i>condiţii</i>. În condiţiile sistemului de breaslă, bunăoară, cu banii pur şi simplu, dacă ei nu aparţin breslei, dacă nu sunt ai meşterului breslaş, nu se pot cumpăra războaie de ţesut cu scopul de a pune pe alţii să lucreze la ele; regulamentul prevede câte războaie are dreptul un meşter să pună în funcţiune etc. Într-un cuvânt, unealta însăşi este încă atât de contopită cu munca vie, reprezintă în asemenea măsură un domeniu al ei, încât nu circulă cu adevărat.</p>', '<p>Transformarea banilor în capital devine posibilă datorită faptului că ei găsesc, în primul rând, muncitori liberi şi, în al doilea rând, mijloace de subzistenţă şi materiale etc., care de asemenea au devenit <i>libere</i> şi sunt de vânzare, şi care altădată erau, într-un fel sau altul, <i>proprietatea</i> oamenilor care acum sunt lipsiţi de condiţiile obiective ale existenţei lor.</p>', '<p>Cât priveşte cealaltă condiţie a muncii — o anumită îndemânare, unealta ca mijloc de muncă etc. —, în această fază pregătitoare sau preliminară a capitalului, ea este <i>găsită de-a gata</i> de către bani, în parte ca rezultat al sistemului breslelor de la oraşe, în parte ca rezultat al industriei casnice sau al industriei legate de agricultură ca un accesoriu al ei. Acest proces istoric nu este un rezultat al capitalului ci o premisă a lui. Datorită acestui proces se intercalează apoi şi capitalistul ca intermediar (din punct de vedere istoric) între proprietatea funciară, sau proprietatea în general, şi muncă. Istoria nu cunoaşte nimic care să semene cu poveştile idilice în care capitalistul şi muncitorul sunt înfăţişaţi ca formând împreună o asociaţie etc. şi nici în geneza noţiunii de capital nu se găseşte vreo urmă de aşa ceva. În unele locuri <i>manufactura</i> poate să cunoască o dezvoltare sporadică, într-un cadru care mai aparţine încă, în întregime, unei alte perioade, aşa cum s-a dezvoltat, bunăoară, în oraşele italiene <i>alături</i> de bresle. Dar condiţiile care permit capitalului să devină forma dominantă a unei epoci trebuie să se dezvolte nu numai pe plan local, ci pe scară foarte largă. (Nimic nu împiedică ca, o dată cu descompunerea breslelor, unii meşteri breslaşi să se transforme în capitalişti industriali; dar asemenea cazuri, prin însăşi natura lucrurilor, sunt rare. În genere, acolo unde apar capitalistul şi muncitorul, dispare sistemul breslelor, dispar meşterul şi calfa.)</p>', '<p>Se înţelege de la sine — şi la o cercetare mai amănunţită a epocii istorice de care ne ocupăm devine şi mai evident — că <i>perioada de descompunere</i> a modurilor de producţie anterioare şi a raporturilor anterioare dintre muncitor şi condiţiile obiective ale muncii este, fără îndoială, <i>şi perioada</i> în care <i>avuţia bănească</i>, pe de o parte, <i>a atins deja</i> o mare dezvoltare, iar pe de altă parte continuă să crească şi să se extindă cu repeziciune, în virtutea aceloraşi împrejurări care accelerează această descompunere. Însăşi avuţia bănească este, de altfel, unul din agenţii acestei descompuneri, după cum această descompunere constituie condiţia transformării avuţiei băneşti în capital. Dar <i>simpla existenţă a avuţiei băneşti</i> şi chiar faptul că ea a putut să dobândească o anumită supremaţie nu sunt câtuşi de puţin suficiente pentru ca să aibă loc această <i>transformare în capital</i>. Altminteri, Roma antică, Bizanţul etc., o dată cu apariţia muncii libere şi a capitalului, şi-ar fi încheiat istoria sau, mai bine zis, şi-ar fi început o nouă istorie. Acolo descompunerea vechilor relaţii de proprietate a fost legată tot de dezvoltarea avuţiei băneşti, a comerţului etc. Dar această descompunere, în loc să deschidă calea spre dezvoltarea industriei, a dus de fapt la dominaţia satului asupra oraşului.</p>', '<p><i>Formarea iniţială a capitalului</i> nu este deloc, aşa cum se crede de obicei, un proces în care capitalul <i>acumulează</i> mijloace de subzistenţă, unelte de muncă şi materii prime, într-un cuvânt condiţiile <i>obiective</i> ale muncii, care s-au desprins de pământ şi în care este deja încorporată muncă omenească. <a href="javascript:void(0);" id="n118">[118]</a> Capitalul în nici un caz nu creează condiţiile obiective ale muncii.</p>', '<p>În realitate, <i>formarea iniţială a capitalului</i> are loc pur şi simplu datorită faptului că prin procesul istoric de descompunere a vechilor moduri de producţie, valoarea existentă sub formă de <i>avuţie bănească</i> dobândeşte capacitatea de <i>a cumpăra</i> condiţiile obiective ale muncii, pe de o parte, şi de a obţine prin schimb, pe bani, de la muncitorii deveniţi liberi, însăşi munca vie, pe de altă parte.</p>', '<p>Toate aceste momente există deja. Însăşi separarea lor este un proces istoric, un proces de descompunere, şi tocmai datorită <i>acestui proces de descompunere</i> banii se pot transforma în capital. În tot acest proces, banii au un rol activ numai în măsura în care intervin ei înşişi ca un mijloc de separare cât se poate de energic şi în măsura în care contribuie la crearea de <i>muncitori liberi, jecmăniţi</i>, lipsiţi de condiţii obiective de existenţă. Dar ei, bineînţeles, au un rol activ nu prin aceea că <i>creează</i> muncitorilor condiţiile obiective de existenţă, ci prin aceea că accelerează separarea lor de aceste condiţii, adică fac ca aceştia să devină cât mai repede lipsiţi de orice proprietate.</p>', '<p>Dacă, de pildă, marii proprietari funciari englezi au renunţat la suita lor, care consuma împreună cu ei plusprodusul satului; dacă apoi arendaşii lor i-au alungat pe ţăranii fără pământ etc., rezultatul a fost că o masă de forţe de muncă vie [Arbeitskräfte] a ajuns pe <i>piaţa muncii;</i> această masă devenise liberă în dublu sens: liberă de vechile raporturi de clientelă sau raporturi de dependenţă şi de servitute feudală, şi, în al doilea rând, liberă de orice avuţie şi de orice formă de existenţă obiectivă, materială, adică <i>liberă de orice proprietate;</i> ea era nevoită să recurgă la vânzarea forţei ei de muncă sau la cerşetorie, vagabondaj şi tâlhărie ca unică sursă de existenţă, Este un fapt constatat de istorie că ea a încercat mai întâi să practice această din urmă îndeletnicire, dar ameninţarea spânzurătorii, a stâlpului infamiei şi a biciului a împins-o pe îngusta potecă ce duce la piaţa muncii. Iată de ce <i>domniile</i> unor regi ca Henric al VII-lea, Henric al VIII-lea etc. reprezintă una din condiţiile procesului istoric de descompunere, iar ei pot fi consideraţi ca făuritori ai condiţiilor de existenţă a capitalului.</p>', '<p>Pe de altă parte, mijloacele de subzistenţă etc., pe care înainte proprietarii funciari le consumau împreună cu cei din suita lor, se aflau acum la dispoziţia banilor care doreau să le cumpere, pentru ca, prin intermediul lor, să cumpere muncă. Aceste mijloace de subzistenţă n-au fost create de bani şi nici n-au fost <i>acumulate</i> de ei; ele existau deja şi erau consumate şi reproduse înainte de a fi consumate şi reproduse prin intermediul banilor. Ceea ce se schimbase era doar faptul că acum aceste mijloace de subzistenţă erau aruncate pe <i>piaţa schimbului</i>, că ele îşi pierduseră legătura lor directă cu gurile celor din suită ş.a.m.d. şi din valori de întrebuinţare deveniseră valori de schimb, căzând astfel sub puterea şi dominaţia avuţiei băneşti.</p>', '<p>Acelaşi lucru s-a întâmplat şi cu uneltele de muncă. Avuţia bănească n-a inventat şi n-a fabricat nici roata de tors şi nici războiul de ţesut. Dar, odată smulşi de pe pământul lor, torcătorii şi ţesătorii, împreună cu războaiele şi vârtelniţele lor, au ajuns sub stăpânirea avuţiei băneşti etc. <i>Capitalul nu face decât să unească laolaltă masa de braţe şi masa de unelte pe care le găseşte gata pregătite</i>. <i>El doar le adună sub stăpânirea sa</i>. Aceasta este <i>adevărata acumulare</i> operată de el. Ea constă în concentrarea în diferite puncte a muncitorilor şi uneltelor lor. Despre acest lucru voi vorbi mai pe larg în capitolul despre aşa-numita acumulare a capitalului.</p>', '<p>Avuţia bănească — sub forma avuţiei comerciale — a contribuit, fireşte, la descompunerea mai rapidă a vechilor relaţii de producţie şi — cum foarte bine a arătat A. Smith — a dat, de pildă, proprietarului funciar posibilitatea să-şi schimbe cerealele, vitele etc. pe valori de întrebuinţare aduse din străinătate, în loc să toace împreună cu chefliii din suita sa valorile de întrebuinţare produse de el însuşi şi să considere că în bună parte avuţia sa se măsoară prin numărul de trântori care-i alcătuiau suita. Avuţia bănească a făcut ca pentru el <i>valoarea de schimb</i> a veniturilor sale să capete o importanţă din ce în ce mai mare. Acelaşi lucru s-a întâmplat şi cu arendaşii lui, care deveniseră pe jumătate capitalişti, deşi într-o formă deghizată.</p>', '<p>Dezvoltarea valorii de schimb (favorizată de <i>banii</i> strânşi de tagma negustorilor) descompune producţia, care e orientată mai ales spre crearea de valori de întrebuinţare imediată, şi formele de proprietate corespunzătoare acestei producţii (raporturile dintre muncă şi condiţiile ei obiective) şi duce astfel la formarea unei <i>pieţe a muncii</i> (care în nici un caz nu trebuie confundată cu piaţa de sclavi). Dar şi această acţiune a banilor este posibila numai dacă ea are ca premisă activitatea <i>meşteşugului orăşenesc</i>, care <i>nu</i> se bazează pe capital şi pe muncă salariată, ci pe organizarea de breaslă a muncii etc. Munca orăşenească a creat ea însăşi mijloace de producţie pentru care breslele erau tot atât de stânjenitoare pe cât de stânjenitoare erau vechile relaţii de proprietate funciară pentru o agricultură perfecţionată, care în parte era, la rândul ei, o consecinţă a creşterii desfacerii produselor agricole la oraşe etc. Celelalte împrejurări care, de pildă, în secolul al XVI-lea, au făcut să crească atât masa mărfurilor aflate în circulaţie, cât şi masa banilor au creat noi necesităţi şi au sporit astfel valoarea de schimb a produselor indigene etc., au dus la o creştere a preţurilor etc.; toate acestea au favorizat, pe de o parte, descompunerea vechilor relaţii de producţie, au accelerat procesul de separare a muncitorului sau a trândavului apt de muncă de condiţiile obiective ale reproducţiei sale şi au favorizat astfel transformarea banilor în capital.</p>', '<p>De aceea ar fi cât se poate de absurd să se creadă că <i>iniţial</i> capitalul a acumulat şi a creat <i>condiţiile obiective ale producţiei</i> — mijloacele de subzistenţă, materiile prime, uneltele — şi le-a oferit muncitorilor care erau lipsiţi de ele. Dimpotrivă, avuţia bănească a fost acea care, în parte, a făcut ca forţele de muncă [die Arbeitskräfte] ale indivizilor apţi de muncă să fie lipsite de aceste condiţii; în parte acest proces de separare s-a desfăşurat fără participarea avuţiei băneşti. Când formarea iniţială a capitalului a atins un anumit nivel de dezvoltare, avuţia bănească a căpătat posibilitatea de a acţiona ca mijlocitor între condiţiile obiective de existenţă astfel eliberate şi forţele de muncă [Arbeitskräfte] vii, eliberate şi ele, dar totodată <i>despuiate de orice proprietate</i>, şi a putut să cumpere cu cele dintâi pe acestea din urmă. <i>Formarea avuţiei băneşti</i> înainte de transformarea ei în capital ţine de preistoria economiei burgheze. Camăta, negoţul, oraşele şi fiscul, care a apărut o dată cu ele, joacă aici rolul principal; <i>acumularea de bani</i>, practicată de arendaşi, ţărani etc., prezintă şi ea importanţă, dar o importanţă secundară.</p>', '<p>Aici se vădeşte totodată că dezvoltarea schimbului şi a valorii de schimb, care este mijlocită pretutindeni de negoţ sau a cărei mijlocire poate fi numită negoţ (întrucât banii capătă în tagma negustorească o existenţă de sine stătătoare, aşa cum circulaţia capătă o asemenea existenţă în comerţ), duce la descompunerea <i>raporturilor de proprietate ale muncii</i> cu condiţiile <i>ei</i> de existenţă şi, în acelaşi timp, face ca <i>munca însăşi să devină una din condiţiile obiective ale producţiei;</i> toate aceste raporturi sunt în egală măsură expresia predominării valorii de întrebuinţare şi a producţiei orientate spre consumul nemijlocit, ca şi a importanţei precumpănitoare a unei colectivităţi reale, care există ea însăşi nemijlocit ca o premisă a producţiei.</p>', '<p>Producţia bazată pe valoarea de schimb şi orânduirea socială bazată pe schimbul acestor valori de schimb (chiar dacă, aşa cum am văzut în capitolul precedent care tratează despre bani, aparent consideră proprietatea exclusiv ca rezultat al <i>muncii</i>, proprietatea privată asupra produsului muncii proprii ca condiţie [a muncii], iar munca ca o condiţie generală a avuţiei) presupun şi generează separarea muncii de condiţiile ei obiective. Acest schimb de echivalente există, dar el nu reprezintă decât aspectul superficial al unei producţii care se bazează pe aproprierea muncii străine, apropriere efectuată <i>fără schimb</i>, dar sub <i>aparenţa schimbului</i>. Acest sistem de schimb are la bază <i>capitalul</i>, iar dacă e privit separat de capital, adică aşa cum apare la suprafaţă, ca sistem de <i>sine stătător</i>, el nu este decât o simplă <i>aparenţă</i>, dar o <i>aparenţă inevitabilă</i>.</p>', '<p>De aceea nu trebuie să ne mirăm că acest sistem al valorilor de schimb (în care schimbul se efectuează între echivalente măsurate prin muncă) se transformă în <i>apropriere de muncă străină fără schimb</i> sau, mai bine zis, ne dezvăluie că fondul său ascuns îl constituie o astfel de apropriere care înseamnă o completă separare între muncă şi proprietate. Căci dominaţia valorii de schimb însăşi şi a producţiei producătoare de valori de schimb presupune că însăşi forţa de muncă străină este o valoare de schimb, adică presupune că forţa de muncă vie este separată de condiţiile ei obiective; raportul dintre ea şi acestea — sau raportul dintre ea şi propria ei obiectivitate — ca faţă de o proprietate străină; într-un cuvânt, raportul faţă de acestea ca faţă de capital. Epoca de aur a muncii care se emancipează se situează în perioada de declin a societăţii feudale, când luptele intestine sunt încă aprige, ca, de exemplu, în Anglia în secolul al XIV-lea şi în prima jumătate a secolului al XV-lea. Pentru ca munca să se raporteze iarăşi la condiţiile ei obiective ca la proprietatea ei, este necesar ca un alt sistem să-l înlocuiască pe acela al schimbului privat, care, cum am văzut, presupune schimb de muncă materializată pe forţa de muncă şi, ca atare, duce la apropriere de muncă vie fără echivalent.</p>', '<p>Modul de transformare a banilor în capital se manifestă adeseori absolut concret din punct de vedere istoric; bunăoară, un negustor pune să lucreze pentru el mai mulţi torcători şi ţesători care până atunci practicau torsul şi ţesutul ca o îndeletnicire accesorie rurală, şi transformă această îndeletnicire accesorie într-o îndeletnicire de bază. Din acest moment, comerciantul îi leagă de el, îi subordonează autorităţii lui ca muncitori salariaţi. Pasul următor îl face smulgându-i din locurile lor de baştină şi punându-i să lucreze laolaltă, în acest proces simplu se vede limpede că negustorul n-a pregătit nici materie primă, nici unelte şi nici mijloace de subzistenţă pentru ţesător şi torcător. El n-a făcut altceva decât să-i limiteze treptat la un singur tip de muncă, care îi face dependenţi de vânzare, de cumpărător, de negustor, producând în cele din urmă numai <i>pentru</i> negustor şi <i>prin intermediul</i> negustorului! La început negustorul n-a făcut decât să cumpere munca lor prin cumpărarea produsului muncii lor; dar îndată ce ei se limitează la producţia acestei valori de schimb şi, prin urmare, sunt nevoiţi să producă în mod nemijlocit <i>valori de schimb</i>, să schimbe pe bani întreaga lor muncă pentru a avea posibilitatea să-şi continue existenţa, ei ajung sub stăpânirea negustorului, şi până la urmă dispare chiar şi aparenţa că ei i-ar vinde produse. Negustorul le cumpără munca şi le răpeşte mai întâi proprietatea asupra produsului, iar curând după aceea şi proprietatea asupra uneltei, sau le lasă această proprietate ca o <i>proprietate aparentă</i>, pentru a reduce propriile sale cheltuieli de producţie.</p>', '<p>Formele istorice iniţiale, în care capitalul apare la început în mod sporadic <i>sau, pe alocuri, alături</i> de vechile moduri de producţie, însă subminându-le treptat pretutindeni, este, în primul rând, <i>manufactura</i> propriu-zisă (care nu este încă fabrică). Manufactura apare acolo unde există o producţie de masă pentru export, pentru piaţa externă — aşadar, pe <i>baza marelui comerţ pe uscat şi pe mare</i>, în mari centre comerciale, ca, de pildă, oraşele italiene, Constantinopolul, oraşele din Flandra şi Olanda, unele oraşe spaniole, ca, de pildă, Barcelona etc. Manufactura nu cuprinde la început aşa-zisele <i>meserii orăşeneşti</i>, ci <i>îndeletnicirile accesorii rurale</i>, torsul şi ţesutul, adică acele categorii de muncă care cer mai puţin decât oricare altele îndemânare şi pregătire profesională. Dacă facem abstracţie de aceste mari centre comerciale, unde ea găseşte o bază pentru piaţa <i>externă</i> şi unde, prin urmare, producţia este, ca să zicem aşa, orientată <i>în mod spontan</i> spre valoarea de schimb — căci manufacturile sunt direct legate de navigaţie şi chiar de construcţiile navale etc. —, constatăm că manufactura nu se instalează întâi la oraşe, ci în mediul rural, la sate, unde nu există bresle etc. Îndeletnicirile accesorii rurale formează o bază largă pentru manufactură, în timp ce la oraş meseriile au nevoie de un înalt grad de dezvoltare a producţiei pentru ca aceasta să poată fi organizată ca producţie de fabrică. O bază largă formează şi unele ramuri ale industriei, ca fabricile de sticlă, uzinele metalurgice, ferăstraiele etc., care cer din capul locului o mai mare concentrare de forţe de muncă [Arbeitskräfte], exploatează în mai mare măsură resurse naturale şi fac să fie necesară o producţie de masă, precum şi o concentrare a mijloacelor de muncă etc. La fel se prezintă lucrurile şi cu fabricile de hârtie etc.</p>', '<p>Pe de altă parte, este vorba de apariţia arendaşului şi de transformarea populaţiei agricole în zileri liberi. Asemenea transformare începe să se producă mai întâi la sate, cu toate că acolo ea ajunge cel mai târziu la ultimele ei consecinţe şi capătă cel mai târziu formele ei cele mai pure.</p>', '<p>Din această cauză, anticii, care n-au depăşit niciodată artizanatul orăşenesc propriu-zis, n-au putut ajunge la o mare industrie. Prima condiţie pentru crearea acestei industrii este ca întreaga ţară să fie atrasă în producţia de valori de schimb, iar nu de valori de întrebuinţare. Fabricile de sticlă şi cele de hârtie, uzinele siderurgice etc. nu pot fi exploatate prin sistemul de breaslă. Ele reclamă o producţie de masă, o desfacere pe o piaţă largă şi avuţie bănească în mâinile întreprinzătorului, care nu creează condiţiile subiective şi obiective, căci, în cadrul vechilor relaţii de proprietate şi de producţie, ele nu pot fi unite.</p>', '<p>Descompunerea relaţiilor feudale, ca şi apariţia manufacturii transformă treptat toate ramurile de activitate în ramuri exploatate de capital. Ce-i drept, la oraşe se găseşte un element constitutiv pentru formarea muncii salariate propriu-zise: muncitori cu ziua, care nu fac parte din bresle, salahori etc.</p>', '<p>Dacă, aşa cum am văzut, transformarea banilor în capital presupune, ca o condiţie, un proces istoric care a separat condiţiile obiective ale muncii şi le-a făcut să devină independente în raport cu muncitorul, pe de altă parte, capitalul, o dată ce şi-a făcut apariţia şi s-a dezvoltat, îşi subordonează întreaga producţie, dezvoltând şi desăvârşind pretutindeni separarea dintre muncă şi proprietate, dintre muncă şi condiţiile obiective ale muncii. În continuare se va vedea cum desfiinţează capitalul munca meşteşugărească, mica proprietate ţărănească bazată pe muncă etc., şi chiar pe sine însuşi, în acele forme în care el <i>nu</i> apare în opoziţie cu munca: în <i>micul capital</i> şi în formele intermediare, hibride, care se situează între vechile moduri de producţie (sau aşa cum s-au reînnoit ele pe baza capitalului) şi modul de producţie clasic, adecvat, al capitalului însuşi.</p>', '<p>Singura acumulare care precedă, ca o premisă, apariţia capitalului este acumularea <i>avuţiei băneşti</i>, care, privită în sine, este cu totul neproductivă în forma în care ea decurge numai din circulaţie şi aparţine numai acesteia. Capitalul îşi creează repede o piaţă internă, desfiinţând toate îndeletnicirile accesorii rurale şi, prin urmare, torcând şi ţesând pentru toţi, îmbrăcându-i pe toţi etc., într-un cuvânt imprimând forma de valori de schimb unor mărfuri care înainte erau produse ca valori de întrebuinţare nemijlocite. Acest proces rezultă de la sine din separarea lucrătorului de pământ şi de proprietatea (fie şi feudală) asupra condiţiilor de producţie.</p>', '<p>În cazul meşteşugului orăşenesc, deşi în esenţă el se bazează pe schimb şi pe crearea de valori de schimb, această producţie are ca scop principal şi imediat <i>asigurarea existenţei meseriaşului, a meşterului</i>, aşadar valoarea de întrebuinţare, şi nu <i>îmbogăţirea</i>, nu <i>valoarea de schimb ca atare</i>. În consecinţă, producţia este pretutindeni subordonată unui consum care constituie premisa ei prealabilă, iar oferta este subordonată cererii şi se extinde doar treptat.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p><i>Procesul de valorificare a capitalului are, aşadar, drept rezultat principal producţia de capitalişti şi de muncitori salariaţi</i>. Economia politică, în general, uită cu desăvârşire acest fapt, întrucât ea se ocupă numai de lucrurile produse. Întrucât în acest proces munca materializată în obiecte se manifestă în acelaşi timp ca <i>neobiectivare</i> a muncitorului, ca întruchipare obiectivată a unei subiectivităţi opuse muncitorului, ca <i>proprietate</i> a unei voinţe străine de el, în virtutea acestui fapt capitalul este în mod inevitabil totodată <i>capitalist;</i> ca atare, părerea unor socialişti că am avea nevoie de capital, şi nu de capitalişti, este complet greşită. Noţiunea de capital implică şi faptul că condiţiile obiective ale muncii (deşi sunt un produs al muncii) <i>se personifică</i> faţă de muncă sau, ceea ce este acelaşi lucru, se afirmă ca proprietate a unei persoane străine de muncitor. În noţiunea de capital e cuprins şi capitalistul.\r\n</p>'],
'idChr': '2.05.06text',
'title': `F. Proprietatea şi producţia în societăţi precapitaliste`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">G. Populaţie, suprapopulare şi Malthus</h6>', '<p>Teoria lui <i>Malthus</i> (pe care, de altfel, nu el a inventat-o; faima de inventator al acestei teorii şi-a însuşit-o el prin zelul popesc cu care a propovăduit-o; la drept vorbind, prin accentul deosebit pe care-l punea pe ea) prezintă importanţă sub două aspecte: 1) pentru că dă o expresie brutală punctului de vedere brutal al capitalului, 2) pentru că <i>afirmă</i> existenţa suprapopulaţiei în toate formele de societate. Malthus n-a demonstrat acest lucru, căci nu e nimic mai necritic decât această pestriţă colecţie de compilaţii din lucrări de istorie şi descrieri de călătorii. Concepţia lui Malthus este pe de-a-ntregul falsă şi puerilă din următoarele motive.</p>', '<p>1) <i>Suprapopulaţia</i> în diferitele etape istorice ale dezvoltării economice este considerată de el ca ceva <i>omogen</i>, fără a înţelege deosebirea ei specifică şi de aceea el reduce toate aceste relaţii extrem de complexe şi de variabile la un singur raport între două ecuaţii, în care de o parte figurează înmulţirea naturală a oamenilor, iar de alta — înmulţirea naturală a plantelor (sau a mijloacelor de subzistenţă), opunându-se una alteia ca două serii naturale, din care una se dezvoltă în progresie geometrică, iar cealaltă în progresie aritmetică. În felul acesta Malthus transformă relaţii istoriceşte diferite într-un raport numeric abstract, care e supt din deget şi nu se întemeiază nici pe legile naturii, nici pe cele ale istoriei. Trebuie doar să existe, pretinde el, o deosebire naturală între înmulţirea omului şi a cerealelor, de pildă. Acest maimuţoi presupune totodată că <i>creşterea populaţiei umane</i> este un proces pur natural, care reclamă <i>limite, impedimente exterioare</i>, pentru a nu se dezvolta în progresie geometrică.</p>', '<p>Această <i>înmulţire geometrică</i> este [după Malthus] procesul natural al înmulţirii omului. Studiul istoriei i-ar fi arătat că populaţia creşte în proporţii foarte diferite şi că suprapopulaţia reprezintă şi ea un raport istoriceşte condiţionat, determinat nu de cifre sau de limita absolută care decurge din productivitatea [producţiei] mijloacelor de subzistenţă, ci de limitele puse de <i>respectivele condiţii ale producţiei</i>. [În primul rând], numericeşte [populaţia excedentară din vremurile trecute] e destul de restrânsă. Cât de infime ni se par cifrele care la atenieni însemnau suprapopulaţie! În al doilea rând, prin însuşi caracterul ei, o populaţie excedentară alcătuită din atenieni liberi ce se transformă în colonişti este esenţialmente diferită de o populaţie excedentară alcătuită din muncitori care sunt transformaţi în pensionari ai unei case de muncă. Tot astfel populaţia excedentară alcătuită din cerşetori care consumă plusprodusul unei mănăstiri se deosebeşte radical de populaţia excedentară ce se formează într-o fabrică. Malthus însă face abstracţie de aceste legi istorice determinate ale dinamicii populaţiei, care, reflectând istoria naturii umane, sunt legi <i>naturale</i>, dar legi naturale ale omului doar pe o anumită treaptă de dezvoltare istorică şi cu o anumită dezvoltare a forţelor de producţie, determinată de procesul istoric propriu al omului.</p>', '<p>„Omul“ lui Malthus, abstras din omul istoriceşte determinat, există numai în închipuirea autorului său, la fel ca şi metoda geometrică de înmulţire, corespunzătoare acestui om malthusian natural. De aceea istoria reală îi apare lui Malthus în aşa fel, încât nu înmulţirea omului său natural este o abstracţie dedusă din procesul istoric, din înmulţirea reală, ci, dimpotrivă, înmulţirea reală este o aplicare a teoriei malthusiene. Ca urmare, ceea ce în istorie constituie pe fiecare treaptă condiţiile imanente atât ale populaţiei, cât şi ale suprapopulaţiei, apare la Malthus ca o serie de <i>piedici exterioare</i> care <i>au stânjenit</i> dezvoltarea populaţiei în forma malthusiană. Condiţiile în care oamenii se produc şi se reproduc istoriceşte apar ca <i>limite</i> ale reproducerii omului natural malthusian, această creaţie a lui Malthus. Pe de altă parte, producţia mijloacelor de subzistenţă — aşa cum este ea controlată, determinată de activitatea omului — apare ca o <i>limită</i> pe care şi-o pune ea însăşi. Ferigile acopereau cândva toată suprafaţa pământului. Înmulţirea lor a încetat atunci când n-au mai avut spaţiu. Ea n-a ţinut seama de nici o proporţie aritmetică. E greu de spus de unde a scos Malthus că reproducerea produselor naturale care cresc liber se opreşte graţie unui impuls interior, fără <i>piedici exterioare</i>. Limitele imanente, istoriceşte variabile ale procesului de înmulţire a oamenilor se transformă la Malthus în <i>limite exterioare; piedicile exterioare</i> ale procesului de reproducere ce se desfăşoară în natură devin la el <i>limite imanente</i>, adică <i>legi naturale</i> ale înmulţirii.</p>', '<p>2) Malthus raportează în mod stupid un anumit număr de oameni la o anumită cantitate de mijloace de subzistenţă. Ricardo i-a obiectat îndată — şi pe bună dreptate — că muncitorului, dacă nu are <i>de lucru</i>, îi este complet indiferentă cantitatea de cereale existentă pe piaţă; că, aşadar, nu mijloacele de subzistenţă, ci mijloacele de angajare a muncii îl plasează sau nu-l plasează pe muncitor în categoria populaţiei excedentare.</p>', '<p>Dar această problemă trebuie examinată sub un aspect mai larg, deoarece, în general vorbind, ţine de acea <i>mijlocire socială</i> prin care individul se raportează la mijloacele propriei sale reproduceri şi le creează; ea ţine deci de <i>condiţiile producţiei</i> şi de raportul dintre individ şi acestea. Pentru sclavul atenian nu exista nici o limită a înmulţirii în afara obiectelor de strictă necesitate care puteau fi produse. Şi n-am auzit niciodată ca în antichitate să fi existat <i>sclavi de prisos</i>. Dimpotrivă, nevoia de sclavi creştea mereu. În schimb a existat o populaţie excedentară de nonlucrători (în sensul [participării] directe [la producţie]), despre care nu s-ar putea spune că erau prea mulţi în raport cu mijloacele de subzistenţă existente, dar care pierduseră condiţiile în cadrul cărora îşi puteau apropria aceste mijloace de subzistenţă. Inventarea muncitorilor excedentari, adică a oamenilor lipsiţi de proprietate care muncesc, aparţine epocii capitalului.</p>', '<p>Cerşetorii care se pripăşeau pe lângă mănăstiri şi le ajutau să-şi consume plusprodusul făceau parte din aceeaşi clasă cu slujitorimea feudală, ceea ce atestă că puţinii proprietari ai plusprodusului nu erau în stare să-l consume singuri. Aceasta a fost doar o altă formă a slujitorimii de odinioară sau a personalului casnic din zilele noastre. La popoarele de vânători, de pildă, suprapopulaţia ce se manifesta în lupta dintre triburi nu demonstrează că pământul nu putea hrăni un număr de oameni atât de mic, ci arată că condiţiile reproducerii lor reclamau o suprafaţă mai mare de pământ, reclamau un teritoriu mare pentru un număr mic de indivizi. Nicăieri nu se constată o raportare la <i>inexistenta</i> masă absolută a mijloacelor de subzistenţă, dar se constată o raportare la condiţiile reproducţiei, la condiţiile producţiei acestor mijloace de subzistenţă, care sunt însă în egală măsură <i>condiţii ale reproducerii oamenilor</i>, ale întregii populaţii, inclusiv populaţia excedentară relativă. Acest excedent de populaţie este pur relativ: el nu se află în nici un raport cu <i>mijloacele de subzistenţă</i> în general, dar se află în raport cu modul de a le produce. De aceea el este <i>excedent</i> numai pe respectiva treaptă de dezvoltare.\r\n</p>'],
'idChr': '2.05.07text',
'title': `G. Populaţie, suprapopulare şi Malthus`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">H. Capitalismul, maşinăria şi automatizarea</h6>', '<p>Atâta timp cât mijlocul de muncă rămâne mijloc de muncă în sensul propriu al cuvântului, inclus nemijlocit, istoriceşte de către capital în procesul său de valorificare, el suferă doar o schimbare formală prin aceea că acum el apare nu numai ca mijloc de muncă sub aspectul substanţei sale, ci, totodată, şi ca un mod particular de existenţă a capitalului, determinat de procesul de ansamblu al acestuia, apare în calitate de <i>capital fix</i>.</p>', '<p>Dar odată inclus în procesul de producţie a capitalului, mijlocul de muncă parcurge diferite metamorfoze, dintre care ultima este <i>maşina</i>, sau, mai bine zis, <i>un sistem automat de maşini</i> (un sistem de maşini care este <i>automat</i> nu reprezintă altceva decât cea mai perfecţionată şi adecvată formă a sistemului de maşini şi numai ei transformă maşinile într-un sistem) acţionat de un automat, de o forţă motrice care se pune singură în mişcare. Această fabrică automată este alcătuită din numeroase organe mecanice şi intelectuale, astfel încât muncitorii înşişi sunt determinaţi doar ca organe conştiente ale ei. În maşină, iar într-o măsură şi mai mare într-un ansamblu de maşini care acţionează ca un sistem automat, mijlocul de muncă trece — în ceea ce priveşte valoarea sa de întrebuinţare, adică fiinţarea sa materială — într-o existenţă adecvată capitalului fix şi capitalului în general, iar forma sub care el, în calitate de mijloc de muncă nemijlocit, a fost inclus în procesul de producţie a capitalului se suprimă şi se transformă într-o formă generată de capitalul însuşi şi corespunzătoare lui.</p>', '<p>Sub nici un raport maşina nu apare ca mijloc de muncă al muncitorului singular. Trăsătura ei distinctivă nu este nicidecum, ca în cazul mijlocului de muncă al muncitorului singular, aceea de a mijloci activitatea muncitorului îndreptată asupra obiectului, ci, dimpotrivă, această activitate este în aşa fel determinată, încât nu face decât să mijlocească lucrul maşinii, acţiunea ei asupra materiei prime — omul supraveghează maşina şi nu permite defecţiuni. Aici lucrurile stau altfel decât în cazul uneltei, pe care muncitorul o însufleţeşte cu propria sa îndemânare şi prin propria sa activitate ca pe un organ al său şi a cărei iscusită mânuire depinde deci de virtuozitatea lui. Acum maşina, care posedă îndemânarea şi forţa muncitorului, este ea însăşi virtuozul, are un suflet propriu în legile mecanice care acţionează în ea şi consumă pentru permanenta ei mişcare cărbune, ulei mineral etc. (materiale auxiliare), tot aşa cum muncitorul consumă produse alimentare. Activitatea muncitorului, redusă la o simplă abstracţie de activitate, este în toate privinţele determinată şi reglată de mişcarea maşinilor, şi nu invers. Ştiinţa, care — prin construcţia sistemului de maşini — constrânge organele neînsufleţite ale acestuia să funcţioneze în mod adecvat ca un automat, nu există în conştiinţa muncitorului, ci acţionează asupra lui prin intermediul maşinii ca o forţă străină, ca o forţă a maşinii înseşi.</p>', '<p>În producţia bazată pe folosirea maşinilor, aproprierea muncii vii prin intermediul muncii materializate — aproprierea forţei sau activităţii creatoare de valoare prin intermediul valorii existente pentru sine, inerentă conceptului de capital — ţine de natura procesului de producţie însuşi şi sub aspectul elementelor materiale ale producţiei şi al mişcării ei materiale. Procesul de producţie a încetat să mai fie un proces de muncă în sensul că munca a încetat să-l mai cuprindă ca principiu unitar care-l domină. Munca, dimpotrivă, apare acum doar ca organ conştient, dispersat în multiplele puncte ale sistemului mecanic, în persoana diferiţilor muncitori vii, şi subordonat însuşi procesului de ansamblu al sistemului de maşini, fiind numai o verigă a sistemului, a cărui unitate există nu în muncitorii vii, ci în sistemul de maşini viu (activ), care, în raport cu neînsemnata activitate singulară a muncitorului şi în opoziţie cu ea, apare ca un organism gigantic. În sistemul de maşini, munca materializată se opune muncii vii — în însuşi procesul de muncă — ca o forţă care o domină, forţă pe care o constituie, prin forma sa, capitalul în calitate de apropriere de muncă străină. Includerea procesului de muncă în procesul de valorificare a capitalului ca simplu moment al acestui proces este şi sub aspect material condiţionată de transformarea mijlocului de muncă în sistem de maşini, iar a muncii vii — într-o simplă anexă vie a acestui sistem de maşini, într-un mijloc al funcţionării lui.</p>', '<p>Sporirea forţei productive a muncii şi negarea maximă a muncii necesare constituie, după cum am văzut, o tendinţă necesară a capitalului. Această tendinţă se realizează prin transformarea mijlocului de muncă într-un sistem de maşini. În sistemul de maşini, munca materializată se opune materialmente muncii vii ca forţă care o domină pe aceasta din urmă şi şi-o subordonează în mod activ nu numai prin aproprierea ei, ci şi în însuşi procesul de producţie real. În capitalul fix, existent ca sistem de maşini, raportul capitalului ca valoare care-şi apropriază activitatea creatoare de valoare este pus totodată ca raport între valoarea de întrebuinţare a capitalului şi valoarea de întrebuinţare a forţei de muncă.</p>', '<p>Valoarea materializată în sistemul de maşini apare apoi ca o premisă în raport cu care energia creatoare de valoare a forţei de muncă singulare dispare ca o mărime infinitezimală. Producţia pe scară gigantică — proprie sistemului de maşini — face ca în produs să dispară de asemenea orice raport cu trebuinţa nemijlocită a producătorului, deci şi cu valoarea de întrebuinţare nemijlocită. Forma şi condiţiile în cadrul cărora se produce produsul presupun implicit că el se produce numai ca purtător de valoare, valoarea lui de întrebuinţare reprezentând doar o condiţie. Însăşi munca materializată apare nemijlocit în sistemul de maşini nu numai sub formă de produs sau de produs folosit ca mijloc de muncă, ci şi sub forma forţei productive înseşi. Dezvoltarea mijlocului de muncă şi transformarea lui într-un sistem de maşini nu este pentru capital ceva întâmplător, ci rezultatul procesului istoric de prefacere a mijloacelor de muncă tradiţionale, moştenite, în mijloace de muncă adecvate capitalului. În felul acesta, acumularea de cunoştinţe şi deprinderi, acumularea forţelor productive generale ale creierului social este absorbită de capital în opoziţie cu munca şi de aceea apare ca o proprietate a capitalului, mai precis <i>a capitalului fix</i>, în măsura în care acesta intră în procesul de producţie în calitate de mijloc de producţie propriu-zis.</p>', '<p><i>Sistemul de maşini</i> se prezintă, aşadar, ca cea mai adecvată formă de <i>capital fix</i>, iar capitalul fix, în măsura în care capitalul este considerat în raport cu sine însuşi, ca <i>cea mai adecvată formă de capital în general</i>. Pe de altă parte, în măsura în care capitalul fix este ancorat în existenţa sa ca valoare de întrebuinţare determinată, el nu corespunde conceptului de capital, care în calitate de valoare este indiferent faţă de orice formă determinată de valoare de întrebuinţare şi poate îmbrăca sau lepăda oricare din aceste forme ca încarnare indiferentă pentru el. Sub acest aspect, din punctul de vedere al raportării capitalului la ceea ce îi este exterior, <i>capitalul circulant</i> apare ca forma adecvată a capitalului, în opoziţie cu capitalul fix.</p>', '<p>Deoarece sistemul de maşini se dezvoltă odată cu acumularea de cunoştinţe sociale şi de forţă productivă în general, nu muncitorul, ci capitalul apare ca reprezentant al muncii general-sociale. Forţa productivă a societăţii se măsoară prin <i>capitalul fix</i>, există în el într-o formă obiectuală, şi invers, odată cu acest progres general, de care capitalul beneficiază în mod gratuit, se dezvoltă forţa productivă a capitalului. Aici nu este necesar să analizăm amănunţit dezvoltarea sistemului de maşini; este suficient s-o considerăm numai sub aspectul ei general, în măsura în care <i>mijlocul de muncă</i>, transformându-se în <i>capital fix</i>, îşi pierde — sub raport material — forma nemijlocită şi se opune materialmente muncitorului în calitate de <i>capital</i>. În sistemul de maşini, cunoştinţele umane apar ca ceva străin muncitorului, situat în afara lui, iar munca vie apare ca subordonată muncii materializate care acţionează autonom. Muncitorul apare ca superfluu, cu excepţia cazurilor în care activitatea lui este condiţionată de cerinţa [capitalului]. <a href="javascript:void(0);" id="n119">[119]</a></p>', '<p><a href="javascript:void(0);" id="n120">[120]</a> Aşadar, dezvoltarea deplină a capitalului arc loc numai atunci — sau capitalul şi-a creat modul de producţie corespunzător lui numai atunci — când mijlocul de muncă este determinat nu numai în mod formal în calitate de <i>capital fix</i>, dar este suprimată şi forma sa nemijlocită, iar în cadrul procesului de producţie <i>capitalul fix</i> se opune muncii în calitate de maşină, în timp ce întregul proces de producţie nu mai este subordonat îndemânării nemijlocite a muncitorului, ci se prezintă ca aplicare tehnologică a ştiinţei. De aceea capitalul manifestă tendinţa de a imprima producţiei un caracter ştiinţific şi de a reduce munca nemijlocită la simplul moment al procesului de producţie. Analiza transformării valorii în capital, ca şi studierea dezvoltării ulterioare a capitalului relevă faptul că, pe de o parte, acesta presupune o anumită dezvoltare istorică dată a forţelor de producţie — printre care se numără şi ştiinţa —, iar pe de altă parte le împinge înainte şi le forţează dezvoltarea.</p>', '<p>De aceea, volumul cantitativ în care capitalul se dezvoltă în calitate de capital fix şi eficienţa (intensitatea) acestei dezvoltări indică în genere gradul dezvoltării capitalului în calitate de capital, de putere asupra muncii vii, şi măsura în care el şi-a subordonat procesul de producţie. [Dezvoltarea capitalului fix atestă dezvoltarea capitalului în ansamblu] şi în sensul că cel dintâi exprimă acumularea forţelor de producţie materializate, precum şi a muncii materializate. Dar dacă capitalul îşi capătă forma sa adecvată — ca valoare de întrebuinţare în cadrul procesului de producţie — numai în sistemul de maşini şi în alte forme materiale de existenţă a capitalului fix, cum sunt căile ferate etc. (la acestea vom reveni mai târziu), — de aici nu rezultă în nici un caz că această valoare de întrebuinţare, acest sistem de maşini ar fi în sine capital, sau că existenţa lui ca sistem de maşini ar fi identică cu existenţa lui în calitate de capital. Aşa cum aurul nu şi-ar pierde valoarea de întrebuinţare ca aur dacă ar înceta să fie <i>bani</i>, tot astfel nici sistemul de maşini nu şi-ar pierde valoarea de întrebuinţare dacă ar înceta să fie capital. Faptul că sistemul de maşini reprezintă forma cea mai adecvată de valoare de întrebuinţare a capitalului fix nu conduce nicidecum la concluzia că încadrarea în relaţia socială de capital constituie pentru folosirea sistemului de maşini relaţia de producţie socială cea mai adecvată, definitivă.</p>', '<p>\xa0</p>', '<p class="mid" style="text-align: center;">[b) Descompunerea capitalului ca formă de producţie dominantă odată cu dezvoltarea societăţii burgheze]</p>', '<p>În măsura în care timpul de muncă — simpla cantitate de muncă — este pus de capital ca unic element determinant, în aceeaşi măsură munca nemijlocită şi cuantumul ei dispar ca principiu determinant al producţiei, al creării de valori de întrebuinţare; şi dacă sub aspect cantitativ munca nemijlocită este redusă la proporţii mai mici, sub aspect calitativ ea devine un moment, chiar dacă indispensabil, totuşi secundar în raport cu munca ştiinţifică generală, cu aplicarea tehnologică a ştiinţelor naturii, pe de o parte, ca şi în raport cu forţa productivă generală care provine din diviziunea socială a muncii în ansamblul producţiei şi apare ca un dar natural al muncii sociale (deşi este un produs istoric). În felul acesta, capitalul lucrează la propria sa descompunere ca formă care domină producţia.\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dacă până aici capitalul fix şi capitalul circulant au apărut doar ca determinaţii diferite şi efemere ale capitalului, acum ele s-au consolidat ca moduri particulare de existenţă a capitalului, şi paralel cu capitalul fix apare capitalul circulant. Ele reprezintă acum două genuri diferite de capital. Dacă considerăm un capital singular dintr-o anumită ramură de producţie, el apare divizat în aceste două părţi, sau se descompune într-o anumită proporţie în aceste două genuri de capital.</p>', '<p>Deosebirea din cadrul procesului de producţie, care la început apăruse ca deosebire între mijlocul de muncă şi materialul muncii — în cele din urmă produsul muncii —, apare acum ca deosebire între capitalul circulant (materialul muncii şi produsul muncii) şi capitalul fix [mijlocul de muncă]. Împărţirea capitalului sub aspectul său pur material este inclusă acum în însăşi forma sa şi se manifestă în diferenţierea acestuia.</p>', '<p>Pentru cei care, asemenea lui <i>Lauderdale</i> şi altora, consideră capitalul ca atare, separat de muncă, ca creator de <i>valoare</i>, deci şi de <i>plusvaloare</i> (sau profit) capitalul fix, în special acela a cărui existenţă materială sau valoare de întrebuinţare o constituie sistemul de maşini, oferă forma cea mai aptă de a da superficialelor lor sofisme cel puţin o aparenţă de verosimil. În opoziţie cu aceste concepţii, în <i>„Labour Defended“</i>, de pildă, se spune că constructorul unui drum poate să împartă produsul său cu beneficiarul drumului, lucru pe care însă nu îl poate face „drumul“ însuşi.</p>', '<p>Presupunând că capitalul circulant parcurge efectiv diferitele sale faze, reducerea sau prelungirea timpului de circulaţie, durata lui mai mică sau mai mare, parcurgerea mai lesnicioasă sau mai anevoioasă a diferitelor stadii ale circulaţiei determină o reducere a plusvalorii care ar putea fi creată într-un interval de timp dat dacă nu ar exista aceste întreruperi — şi o determină fie pentru că <i>scade numărul [ciclurilor] de reproducţie</i>, fie pentru că se reduce mărimea <i>capitalului angajat permanent în procesul de producţie</i>. În nici unul din aceste două cazuri nu are loc o scădere a valorii avansate, ci o scădere a vitezei ei de creştere. Dar din momentul în care capitalul fix a atins o anumită mărime — or, după cum s-a arătat, această mărime a capitalului fix constituie măsura dezvoltării marii industrii în general şi, prin urmare, creşte proporţional cu dezvoltarea forţelor de producţie ale marii industrii (capitalul fix este el însuşi materializarea acestor forţe de producţie şi reprezintă aceste forţe de producţie ca produs avansat) —, din acest moment orice întrerupere a procesului de producţie provoacă direct diminuarea capitalului însuşi, a valorii lui avansate.</p>', '<p>Valoarea capitalului fix se reproduce numai în măsura în care acesta se consumă în procesul de producţie. Nefolosit, capitalul fix îşi pierde valoarea de întrebuinţare, fără ca valoarea lui să treacă asupra produsului. De aceea, cu cât mai amplu se dezvoltă capitalul fix în sensul în care-l considerăm noi aici, cu atât mai mult <i>continuitatea procesului de producţie</i>, sau desfăşurarea neîntreruptă a procesului de reproducţie, devine o condiţie coercitivă exterioară a modului de producţie bazat pe capital.</p>', '<p>În producţia mecanizată, aproprierea muncii vii de către capital capătă o realitate nemijlocită şi sub următorul aspect. Pe de o parte, analiza — pe baze riguros ştiinţifice — şi aplicarea legilor mecanice şi chimice conferă maşinii capacitatea de a efectua aceeaşi muncă pe care înainte o efectua muncitorul. Cu toate acestea, dezvoltarea sistemului de maşini pe această cale începe abia atunci când marea industrie a atins un nivel mai înalt şi toate ştiinţele au fost puse în slujba capitalului, iar pe de altă parte, la rândul lui, sistemul de maşini existent dispune deja de mari resurse. Invenţiile devin atunci o profesiune aparte, iar aplicarea ştiinţei în producţia nemijlocită devine, la rândul ei, unul dintre momentele determinante şi stimulatoare.</p>', '<p>Dar nu aceasta este calea pe care a apărut în linii generale sistemul de maşini şi cu atât mai puţin calea pe care el se dezvoltă în particular. O asemenea cale o constituie analiza care, prin intermediul diviziunii muncii, transformă tot mai mult în operaţii mecanice operaţiile executate de muncitori, astfel încât la un moment dat locui lor poate fi ocupat de mecanism. (În problema <i>economiei de forţă.)</i> Aici, aşadar, un anumit mod de muncă este transferat direct de la muncitor la capital sub forma maşinii, urmarea acestui transfer fiind deprecierea propriei lui forţe de muncă. De aici lupta muncitorilor împotriva sistemului de maşini. Ceea ce era activitatea muncitorului viu devine activitate a maşinii. Aşa îi apare muncitorului, într-o manieră grosier-senzorială, aproprierea muncii de către capital, aşa îi apare capitalul, care absoarbe munca vie „ca şi când ar avea foc în vine“. <a href="javascript:void(0);" id="n121">[121]</a></p>', '<p>Schimbul de muncă vie pe muncă materializată, adică punerea muncii sociale sub forma opoziţiei dintre capital şi muncă salariată, este ultima treaptă de dezvoltare a <i>raportului de valoare</i> şi a producţiei bazate pe valoare. Premisa acestei ultime trepte o constituie — şi rămâne în continuare — masa timpului de muncă nemijlocit, cuantumul muncii cheltuite, ca factor decisiv al producţiei de avuţie. Dar, pe măsura dezvoltării marii industrii, crearea avuţiei reale devine mai puţin dependentă de timpul de muncă şi de cuantumul muncii cheltuite decât de forţa agenţilor care sunt puşi în mişcare în cursul timpului de muncă şi care, la rândul lor (enorma lor eficienţă), mi se află în nici un raport cu timpul de muncă nemijlocit necesar pentru producerea lor, ci depind mai curând de nivelul general al ştiinţei şi de progresul tehnicii sau de aplicarea acestei ştiinţe în producţie. (Însăşi dezvoltarea acestei ştiinţe, în special a ştiinţelor naturii, şi, odată cu ele, a tuturor celorlalte ştiinţe, depinde, la rândul ei, de dezvoltarea producţiei materiale.) Agricultura, de pildă, reprezintă acum simpla aplicare a ştiinţei schimbului material de substanţe şi modul cel mai avantajos de reglare a acestui schimb pentru întregul organism social.</p>', '<p>Avuţia reală se manifestă acum — lucru dezvăluit de marea industrie — mai degrabă în disproporţia enormă dintre timpul de muncă cheltuit şi produsul său, ca şi în disproporţia calitativă dintre munca redusă la o simplă abstracţie şi forţa colosală a procesului de producţie supravegheat de această muncă. Munca nu mai apare atât ca element constitutiv al procesului de producţie, cât ca un act în care omul este mai curând supraveghetor şi regulator al procesului de producţie. (Ceea ce este valabil pentru sistemul de maşini este de asemenea valabil şi pentru combinarea diferitelor activităţi umane şi pentru dezvoltarea schimburilor dintre oameni.) Acum muncitorul nu mai intercalează ca verigă intermediară între el şi obiect un lucru din natură modificat; ca verigă intermediară între el şi natura neorganică, pe care pune stăpânire, muncitorul intercalează acum procesul natural, pe care îl transformă în proces industrial. În loc de a fi principalul agent al procesului de producţie, muncitorul apare alături de acesta din urmă.</p>', '<p>În această transformare, principala bază a producţiei şi avuţiei o constituie nu munca nemijlocită efectuată de omul însuşi şi nici timpul în care lucrează el, ci aproprierea propriei sale forţe productive generale, modul în care înţelege el natura şi o domină datorită fiinţării sale ca organism social, într-un cuvânt dezvoltarea individului social. <i>Furtul de timp de muncă străin, pe care se sprijină actuala avuţie</i>, apare ca o bază mizeră în comparaţie cu această bază recent dezvoltată, creată de însăşi marea industrie. De îndată ce munca în forma ei nemijlocită a încetat să fie marea sursă a avuţiei, timpul de muncă încetează şi trebuie să înceteze de a mai fi măsura avuţiei şi de aceea valoarea de schimb încetează să fie măsura valorii de întrebuinţare. <i>Supramunca maselor muncitoreşti</i> a încetat să fie o condiţie a dezvoltării avuţiei generale, după cum <i>non-munca celor puţini</i> a încetat să fie o condiţie a dezvoltării forţelor universale ale minţii omeneşti. În felul acesta, producţia bazată pe valoare de schimb se năruie şi însuşi procesul nemijlocit al producţiei materiale este dezbărat de jalnica sa formă antagonică. Începe libera dezvoltare a individualităţilor şi, ca urmare, are loc nu o reducere a timpului de muncă, necesar, în scopul creării de timp de supramuncă, ci, în general, o reducere la minimum a muncii necesare a societăţii, acestei reduceri corespunzându-i în respectivele condiţii cultivarea artistică, ştiinţifică etc. a indivizilor, datorită timpului devenit disponibil pentru toţi şi mijloacelor create în acest scop.</p>', '<p>Însuşi capitalul este o contradicţie în proces, constând în aceea că, pe de o parte, el tinde să reducă la minimum timpul de muncă, iar pe de altă parte face din timpul de muncă unica măsură şi sursă a avuţiei. De aceea capitalul reduce timpul de muncă sub forma timpului de muncă necesar, pentru a-l spori sub forma timpului de muncă excedentar; şi de aceea el face din timpul de muncă excedentar, într-o măsură din ce în ce mai mare, o condiţie — o chestiune de viaţă şi de moarte — pentru timpul de muncă necesar. Pe de o parte deci, capitalul cheamă la viaţă toate forţele ştiinţei şi naturii, ca şi forţele combinării sociale şi ale legăturii sociale, pentru ca crearea de avuţie să devină (relativ) independentă de timpul de muncă cheltuit în acest scop. Pe de altă parte însă, el vrea să măsoare prin timpul de muncă aceste uriaşe forţe sociale create pe această cale şi să le înghesuie în cadrul necesar pentru a putea conserva ca valoare valoarea deja creată. Forţele de producţie şi relaţiile sociale — ambele constituind laturi diferite ale dezvoltării individului social — reprezintă pentru capital un simplu mijloc şi-i servesc doar ca mijloc pentru a produce pornind de la baza sa limitată. În realitate însă, de reprezintă condiţiile materiale necesare pentru aruncarea în aer a acestei baze.</p>', '<blockquote>„O naţiune este realmente bogată atunci când, în loc de 12 ore, se lucrează 6. <i>Avuţia“</i> (avuţia reală) „nu constă în puterea de a dispune de timp de supramuncă, ci în <i>timpul liber</i> pentru <i>fiecare individ</i> şi pentru întreaga societate, în afara timpului cheltuit în producţia nemijlocită“. <a href="javascript:void(0);" id="n122">[122]</a></blockquote>', '<p>Natura nu creează maşini, locomotive, căi ferate, telegraf electric, maşini de tricotat automate etc. Toate acestea sunt produse ale muncii umane, material natural transformat în organe ale voinţei umane care domină natura sau ale activităţii umane în natură. Ele sunt <i>organe ale creierului uman create de mâna omului;</i> sunt forţa obiectivată a cunoaşterii. Dezvoltarea capitalului fix indică gradul în care cunoaşterea socială generală [das allgemeine gesellschaftliche Wissen, knowledge] a devenit o <i>nemijlocită forţă de producţie</i>, şi, ca urmare, condiţiile procesului social vital au fost subordonate controlului intelectului general şi s-au transformat în conformitate cu cerinţele acestuia; gradul în care forţele de producţie sociale sunt create nu numai sub formă de cunoştinţe, ci şi ca organe nemijlocite ale practicii sociale, ale procesului vital real.</p>', '<p>\xa0</p>', '<p class="mid" style="text-align: center;">[c) Creşterea producţiei mijloacelor de producţie datorită creşterii productivităţii muncii. Timpul liber în societatea capitalistă şi în comunism]</p>', '<p>Dezvoltarea capitalului fix indică şi sub un alt aspect <i>gradul de dezvoltare a avuţiei în general, sau gradul de dezvoltare a capitalului</i>. Obiectul producţiei orientate nemijlocit spre valoarea de întrebuinţare şi tot atât de nemijlocit spre valoarea de schimb este însuşi produsul destinat consumului [individual]. Partea din producţie orientată spre producţia de capital fix nu creează nemijlocit nici bunuri de consum individual, nici valori de schimb nemijlocite, în orice caz nu creează valori de schimb care să poată fi realizate nemijlocit. <i>Prin urmare, faptul că o parte tot mai mare din timpul de producţie este cheltuită pentru producţia mijloacelor de producţie depinde de gradul deja atins al productivităţii, adică de posibilitatea ca pentru producţia nemijlocită să fie suficientă afectarea doar a unei părţi din timpul de producţie</i>.</p>', '<p>Pentru aceasta se impune ca societatea să poată aştepta; ca ea să poată retrage atât din consumul individual nemijlocit, cât şi din producţia destinată acestui consum o parte considerabilă din avuţia deja creată, spre a o investi într-o muncă <i>ce nu este nemijlocit productivă</i> (în cadrul procesului producţiei materiale). Aceasta reclamă atingerea unui înalt nivel de productivitate şi de abundenţă relativă, şi anume a unui nivel care să fie direct proporţional cu transformarea capitalului circulant în capital fix. Aşa cum <i>mărimea supramuncii relative depinde de productivitatea muncii necesare, tot astfel mărimea timpului de muncă</i> — atât a celui viu cât şi a celui materializat — ce se cheltuieşte <i>pentru producţia de capital fix depinde de productivitatea timpului de muncă afectat direct producţiei de bunuri de consum individual</i>.</p>', '<p>Aceasta presupune o <i>populaţie excedentară</i> (din acest punct de vedere), ca şi o <i>producţie excedentară</i>, ceea ce înseamnă că rezultatul timpului de muncă cheltuit în producţia nemijlocită trebuie să fie relativ prea mare pentru a fi nemijlocit necesar în reproducţia capitalului folosit în aceste ramuri de producţie. <i>Cu cât capitalul fix</i> aduce <i>mai puţine</i> roade directe, cu cât el intervine mai puţin în <i>procesul de producţie nemijlocit</i>, cu atât mai mare trebuie să fie această relativă <i>populaţie excedentară şi producţie excedentară;</i> prin urmare, este nevoie de mai multă populaţie excedentară şi producţie excedentară pentru construcţia de căi ferate, canale, reţele de alimentare cu apă, linii de telegraf etc. decât pentru construcţia de maşini folosite direct în procesul de producţie nemijlocit. De aici (şi la această chestiune vom reveni ulterior) — sub forma fenomenelor de permanentă supraproducţie şi subproducţie ale industriei moderne — permanentele oscilări şi convulsii provocate de modul disproporţionat în care în capital fix se transformă când prea puţin capital circulant, când prea mult.</p>', '<p>{ <i>Crearea</i>, în afara timpului de muncă necesar, <i>a unei mari cantităţi de timp liber</i> pentru societate în general şi pentru fiecare membru al ei în parte (adică asigurarea unui câmp liber pentru dezvoltarea cât mai deplină a forţelor productive ale fiecărui individ, deci şi ale societăţii), — această creare de timp de non-muncă apare în stadiul capitalului, ca şi în toate stadiile anterioare, ca timp de non-muncă, ca timp liber pentru puţini. În plus, capitalul sporeşte prin toate mijloacele artei şi ştiinţei timpul de supramuncă al maselor, deoarece avuţia lui rezidă nemijlocit în aproprierea de timp de supramuncă, <i>scopul direct</i> al capitalului <i>fiind valoarea</i>, şi nu valoarea de întrebuinţare.</p>', '<p>În felul acesta, fără să vrea, capitalul acţionează ca instrument de creare a condiţiilor pentru timp liber social, pentru reducerea la un minim tot mai scăzut a timpului de muncă al întregii societăţi, degajând astfel pentru toţi [membrii societăţii] timp liber destinat propriei lor dezvoltări. Dar capitalul manifestă permanent tendinţa, pe de o parte, <i>de a crea timp liber, iar pe de altă parte de a transforma în supramuncă acest timp liber</i>. Dacă primul lucru îi reuşeşte prea bine, el începe să sufere din cauza producţiei excedentare, iar în acest caz munca necesară se întrerupe, deoarece <i>capitalul</i> nu este în stare să realizeze <i>supramunca</i>.</p>', '<p>Pe măsură ce această contradicţie se accentuează, devine tot mai clar că creşterea forţelor de producţie nu mai poate fi încătuşată de aproprierea de supramuncă străină şi că masele muncitoreşti trebuie să-şi aproprieze supramunca lor. Când ele vor începe să facă acest lucru — şi când implicit <i>timpul liber</i> va înceta să existe într-o formă <i>antagonistă</i> —, atunci, pe de o parte, măsura timpului de muncă necesar o vor constitui trebuinţele individului social, iar pe de altă parte, dezvoltarea forţei productive sociale va avea un ritm atât de rapid, încât, deşi producţia va fi calculată în aşa fel încât să asigure bogăţia tuturor, <i>timpul liber</i> al tuturor va creşte. Căci avuţia reală rezidă în forţa productivă dezvoltată a tuturor indivizilor. Atunci măsura avuţiei n-o va mai constitui în nici un caz timpul de muncă, ci timpul liber. <i>Timpul de muncă în calitate de măsură a avuţiei</i> o presupune pe aceasta din urmă ca bazată pe sărăcie, iar timpul liber ca existent <i>în şi prin opoziţie cu timpul de supramuncă</i> sau prin statornicirea întregului timp al individului ca timp de muncă şi deci prin reducerea acestui individ la situaţia exclusivă de muncitor, de om care poartă jugul muncii. <i>Aşa se face că cel mai dezvoltat sistem de maşini îl obligă acum pe muncitor să lucreze mai mult timp decât lucrează sălbaticul sau decât lucra el însuşi înainte, când folosea uneltele cele mai simple, rudimentare</i>. }</p>', '<blockquote>„Dacă întreaga muncă a unei ţări ar ajunge numai pentru producerea bunurilor necesare întreţinerii întregii populaţii, nu ar exista supramuncă şi, prin urmare, nu ar exista nimic care să poată fi acumulat în calitate de capital. Dacă poporul produce într-un an atât cât e necesar pentru întreţinerea lui timp de doi ani, atunci sau fondul de consum al unui an va trebui distrus, sau oamenii vor trebui să înceteze timp de un an munca productivă. <i>Dar posesorii plusprodusului, sau ai capitalului</i>... folosesc oamenii <i>într-o altă muncă, care nu este direct şi nemijlocit productivă</i>, de pildă în producţia de maşini. Şi tot aşa mereu“ („The Source and Remedy of the National Difficulties“. London, 1821, p. 4—5).</blockquote>', '<p>{ Aşa cum, odată cu dezvoltarea marii industrii, baza pe care se sprijină ea — şi anume aproprierea de timp de muncă străin — încetează să constituie sau să creeze avuţie, tot astfel, odată cu această dezvoltare, <i>munca nemijlocită</i> ca atare încetează să fie baza producţiei, deoarece ea se transformă esenţialmente într-o activitate de supraveghere şi reglare şi deoarece produsul încetează să fie un produs al muncii individuale nemijlocite şi ca producător apare mai curând <i>combinarea</i> activităţii sociale.</p>', '<blockquote>„Când diviziunea muncii este dezvoltată, aproape fiecare muncă a individului este o parte dintr-un întreg, <i>parte care în sine nu are nici o valoare sau utilitate. Aici nu există nimic despre care muncitorul să poată spune: acesta este produsul meu, pe acesta vreau să-l ţin pentru mine“</i> ([Th. Hodgskin.] „Labour Defended against the Claims of Capital“. London, 1825, p. 25).</blockquote>', '<p>În schimbul direct, munca singulară nemijlocită apare realizată într-un produs anumit sau într-o anumită parte din produs, iar caracterul ei social — caracterul muncii ca materializare a muncii generale şi ca [mijloc de] satisfacere a trebuinţelor generale — este dat numai prin intermediul schimbului. În schimb, în procesul de producţie al marii industrii, unde, pe de o parte, forţa productivă a mijlocului de muncă dezvoltat şi transformat în proces automat are drept premisă subordonarea forţelor naturale raţiunii sociale, — <i>pe de altă parte, munca individului singular în fiinţarea ei nemijlocită este pusă ca muncă singulară suprimată, adică este pusă ca muncă socială. În felul acesta dispare şi cealaltă bază a acestui mod de producţie</i>. }</p>', '<p>În însuşi procesul de producţie a capitalului, timpul de muncă cheltuit în producţia de capital fix se raportează la timpul cheltuit în producţia de capital circulant aşa cum <i>timpul de supramuncă se raportează la timpul de muncă necesar</i>. Pe măsura creşterii productivităţii în producţia destinată satisfacerii trebuinţelor nemijlocite, o parte tot mai mare din această producţie poate fi destinată satisfacerii nevoilor producţiei înseşi sau producţiei de mijloace de producţie. Deoarece nici sub raport material producţia de capital fix nu este orientată direct spre producţia de valori de întrebuinţare nemijlocite sau spre producţia acelor valori pe care le reclamă reproducţia nemijlocită a capitalului şi care deci, la rândul lor, reprezintă în mod relativ, în însuşi procesul creării de valoare, valoare de întrebuinţare; deoarece producţia de capital fix este o producţie de mijloace necesare creării de valoare şi nu este deci orientată spre valoare ca obiect imediat, ci spre creare de valoare, spre mijloace de creare de valoare considerate ca obiect nemijlocit al producţiei (aici producţia de valoare este materialmente pusă, în însuşi obiectul producţiei, ca scop al producţiei, ca scop al materializării forţei productive a capitalului, a forţei lui producătoare de valoare), — tocmai în producţia de <i>capital fix capitalul se pune pe el însuşi ca scop în sine</i> şi apare efectiv în calitate de <i>capital într-un grad mai înalt decât în producţia de capital circulant</i>. De aceea şi sub acest aspect volumul deja atins de capitalul fix, ca şi ponderea producţiei de capital fix în ansamblul producţiei constituie <i>criteriul dezvoltării</i> avuţiei bazate pe modul de producţie capitalist.</p>', '<blockquote>„Numărul muncitorilor depinde de [cantitatea de] <i>capital circulant</i>, în sensul că el depinde de cuantumul <i>produselor muncii</i> coexistente pe care muncitorii îl pot consuma“ ([Th. Hodgskin.] „Labour Defended against the Claims of Capital“. London, 1825. p. 20).</blockquote>', '<p>În toate pasajele citate mai sus din lucrările mai multor economişti, capitalul fix este considerat ca parte de capital care rămâne închisă în procesul de producţie.</p>', '<blockquote>„În marele proces al producţiei, capitalul circulant consumă, pe când capitalul fix este doar utilizat“ („The Economist“ din 6 noiembrie 1847, nr. 219, p. 1271).</blockquote>', '<p>Iată o afirmaţie greşită, valabilă numai pentru acea parte a capitalului circulant pe care o consumă capitalul fix, şi anume pentru materialele auxiliare. În „marele proces al producţiei“, considerat ca proces de producţie nemijlocit, se consumă numai <i>capital fix</i>. Dar consumarea în cadrul procesului de producţie este în realitate <i>utilizare, uzare</i>.</p>', '<p>Apoi, <i>durabilitatea mai mare a capitalului fix</i> nu trebuie nici ea înţeleasă într-un sens pur material. Fierul şi lemnul din care este făcut patul pe care dorm, sau pietrele din care este zidită casa în care locuiesc, sau statuia de marmură care înfrumuseţează un palat, — toate sunt la fel de durabile ca şi fierul, lemnul etc. care au fost folosite pentru construirea maşinilor. Dar pentru unelte, mijloace de producţie, <i>durabilitatea</i> reprezintă o condiţie nu numai din motivul de ordin tehnic că metalele etc. constituie principalul material din care se construiesc toate maşinile, ci şi pentru că unealta este menită să îndeplinească mereu unul şi acelaşi rol în procese de producţie care se repetă. Durabilitatea uneltei ca mijloc de producţie este nemijlocit cerută de valoarea ei de întrebuinţare. Cu cât mai des ar trebui înlocuit mijlocul de producţie, cu atât mai mari ar fi cheltuielile pe care le-ar reclama el, cu atât mai mare ar fi partea de capital care ar trebui investită în el în mod inutil. Durabilitatea uneltei este existenţa ei ca mijloc de producţie. Durabilitatea ei înseamnă sporirea forţei ei productive. Dimpotrivă, durabilitatea capitalului circulant, dacă acesta nu se transformă în capital fix, nu este câtuşi de puţin legată de actul de producţie propriu-zis şi de aceea nu reprezintă un moment condiţionat de însuşi conceptul de capital circulant. Faptul că unele dintre bunurile care intră în fondul de consum, dacă consumul lor se efectuează lent şi dacă ele pot fi consumate succesiv de mai mulţi indivizi, sunt la rândul lor considerate drept <i>capital fix</i>, — acest fapt ţine de alte determinaţii (închiriere în loc de vânzare, dobândă etc.), de care încă nu ne ocupăm aici.</p>', '<blockquote><a href="javascript:void(0);" id="n123">[123]</a> „Odată cu introducerea generală a mecanismelor neînsufleţite în manufacturile britanice, oamenii, cu rare excepţii, sunt trataţi ca o maşină secundară şi subalternă, acordându-se mult mai multă atenţie perfecţionării materiei prime, lemnului şi metalului, decât desăvârşirii fizice şi spirituale“ <i>(Owen, Robert</i>. „Essays on the formation of the Human Character“. London, 1840, p. 31).</blockquote>', '<p>{ Economisirea reală constă în economisirea timpului de muncă (minimum de cheltuieli de producţie şi reducerea lor la minimum). Dar această economisire este identică cu dezvoltarea forţei productive. Prin urmare, nu <i>renunţare la consum</i>, ci dezvoltarea forţei productive, a capacităţilor de producţie şi, ca urmare, dezvoltarea atât a capacităţilor de consum, cât şi a mijloacelor de consum. Capacitatea de consum este o condiţie a consumului, este deci primul lui mijloc, şi reprezintă dezvoltarea unei predispoziţii individuale, a unei forţe productive.</p>', '<p>Economisirea de timp de muncă echivalează cu sporirea timpului liber, adică a timpului destinat dezvoltării depline a individului, iar aceasta, la rândul ei, acţionează asupra forţei productive a muncii ca o colosală forţă de producţie. Din punctul de vedere al procesului de producţie nemijlocit, economisirea de timp de muncă poate fi considerată ca o producţie de <i>capital fix</i>, cu menţiunea că acest capital fix este omul însuşi.</p>', '<p>Se înţelege, de altfel, de la sine că însuşi timpul de muncă nemijlocit nu poate să rămână ca opus abstract al timpului liber, cum pare a fi din punctul de vedere al economiei politice burgheze. Munca nu poate deveni un joc, cum ar vrea Fourier, căruia îi revine marele merit de a fi proclamat drept ţel final transformarea şi ridicarea pe o treaptă mai înaltă nu a repartiţiei, ci a însuşi modului de producţie. Timpul liber — care cuprinde atât timpul de repaus, cât şi timpul destinat unor activităţi mai elevate — îl transformă, fireşte, pe posesorul său într-un alt subiect, şi tocmai în această calitate de alt subiect intră el apoi în procesul de producţie nemijlocit. Pentru omul în curs de formare, acest proces de producţie nemijlocit reprezintă totodată o şcoală a disciplinei, iar pentru omul gata format, în mintea căruia s-au fixat cunoştinţele acumulate de societate, el reprezintă aplicarea [cunoştinţelor], ştiinţă experimentală, ştiinţă materialmente creatoare şi care se întruchipează obiectual. Atât pentru unul, cât şi pentru celălalt, procesul de producţie este totodată exerciţiu fizic, în măsura în care munca reclamă folosirea mâinilor şi mişcare liberă, ca în agricultură.</p>', '<p>Aşa cum sistemul economiei burgheze se desfăşoară în faţa noastră numai treptat, tot astfel stau lucrurile şi cu propria lui negare, care este rezultatul lui final. În momentul de faţă mai avem încă de-a face cu procesul de producţie nemijlocit. Dacă considerăm societatea burgheză în totalitatea ei ca rezultat final al procesului de producţie social apare întotdeauna societatea însăşi, adică însuşi omul în relaţiile sale sociale. Tot ce are o forma trainică — de pildă produsul etc. — apare în această mişcare doar ca un moment, ca un moment efemer. Însuşi procesul de producţie nemijlocit apare aici doar ca un moment. La rândul lor, condiţiile şi întruchipările obiectuale ale procesului de producţie sunt în egală măsură momente ale acestuia, iar în calitate de subiecţi ai lui apar numai indivizii, dar indivizii în relaţiile lor reciproce, pe care ci fie că le reproduc, fie că le produc. Avem aici în faţa noastră propriul lor proces de mişcare permanent, în care ei se înnoiesc pe ei înşişi în aceeaşi măsură în care înnoiesc lumea avuţiei creată de ei. }\r\n</p>'],
'idChr': '2.05.08text',
'title': `H. Capitalismul, maşinăria şi automatizarea`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">I. Sfârşitul capitalismului</h6>', '<p>Dincolo de un anumit punct, dezvoltarea forţelor de producţie devine o barieră pentru capital; în consecinţă, relaţiile capitaliste devin o barieră în calea dezvoltării forţelor productive ale muncii. Odată ajuns în acest punct, capitalul — adică munca salariată — stabileşte, faţa de dezvoltarea avuţiei sociale şi a forţelor de producţie, acelaşi raport pe care l-au stabilit, la timpul lor, breslele, iobăgia, sclavia, şi întrucât acţionează ca o frână, este în mod necesar înlăturat. Ultima formă de robie pe care o îmbracă activitatea umană — forma de muncă salariată, pe de o parte, şi cea de capital, pe de altă parte — este astfel abandonată, iar această abandonare este ea însăşi rezultatul modului de producţie corespunzător capitalului; condiţiile materiale şi spirituale ale negării muncii salariate şi capitalului — care, la rândul lor, sunt negaţia unor forme anterioare de producţie socială neliberă — constituie şi ele un rezultat al procesului de producţie capitalist.</p>', '<p>Neconcordanţa crescândă dintre dezvoltarea productivă a societăţii şi actualele ei relaţii de producţie îşi găseşte expresia în contradicţii, crize şi convulsii acute. Violentele distrugeri de capital, nu în virtutea unor relaţii exterioare lui, ci ca o condiţie a propriei sale autoconservări, reprezintă forma cea mai pregnantă în care se cere capitalului să părăsească scena şi să cedeze locul unui stadiu superior al producţiei sociale. Dezvoltarea productivă a societăţii reprezintă nu numai creşterea forţei ştiinţei, ci şi gradul în care aceasta din urmă este deja întruchipată în capital fix, volumul, proporţiile în care ca s-a realizat şi a cuprins ansamblul producţiei. Ea reprezintă, de asemenea, creşterea populaţiei etc., într-un cuvânt dezvoltarea tuturor momentelor producţiei; căci forţa productivă, a muncii, ca şi folosirea maşinilor, depinde de numărul populaţiei, a cărei creştere constituie în sine atât premisa, cât şi rezultatul creşterii valorilor de întrebuinţare care urmează a fi reproduse, deci şi consumate.</p>', '<p>Întrucât această scădere a profitului echivalează cu o relativă scădere a muncii nemijlocite în raport cu cuantumul muncii materializate, pe care ea — munca nemijlocită — o reproduce şi o creează din nou, capitalul va face totul pentru a compensa reducerea raportului dintre munca vie şi mărimea capitalului în general, deci şi reducerea raportului dintre plusvaloare, exprimată ca profit, şi capitalul avansat, diminuând în acest scop ponderea muncii necesare şi sporind şi mai mult cuantumul supramuncii în comparaţie cu ansamblul muncii folosite. De aceea, dezvoltarea maximă a forţei productive şi sporirea în cel mai înalt grad a avuţiei existente vor coincide cu devalorizarea capitalului, cu degradarea muncitorului şi epuizarea maximă a forţelor lui vitale.</p>', '<p>Aceste contradicţii provoacă explozii, cataclisme, crize, în cursul cărora, prin sistarea subită a activităţii şi distrugerea unei mari părţi a capitalului, acesta din urmă este redus în mod violent la un nivel la care îşi poate continua activitatea. <a href="javascript:void(0);" id="n124">[124]</a> Aceste contradicţii provoacă, fireşte, explozii, crize, în cursul cărora, prin sistarea subită a oricărei activităţi şi distrugerea unei mari părţi a capitalului, acesta din urmă este redus în mod violent la un nivel la care este în stare să-şi folosească integral forţele de producţie, fără a se sinucide. Dar aceste catastrofe care revin cu regularitate duc la repetarea lor pe o scară mai largă, iar în final la înlăturarea violentă a capitalului.\r\n</p>'],
'idChr': '2.05.09text',
'title': `I. Sfârşitul capitalismului`,
'info': 'Marx (1857—1858): Bazele criticii economiei politice',
},
{'year': '1857—1858',
'image': 'marx',
'content': ['<h6 style="text-align: center;">J. Capitalismul, alienarea şi comunismul</h6>', '<p>Faptul că, în dezvoltarea forţelor productive ale muncii, condiţiile obiectuale ale muncii, munca obiectualizată trebuie să crească în raport cu munca vie (aceasta este, propriu-zis, o tautologie, căci creşterea forţei productive a muncii înseamnă tocmai că, pentru a crea un produs mai mare este nevoie de mai puţină muncă nemijlocită şi că de aceea avuţia socială se exprimă tot mai mult în condiţiile muncii create de munca însăşi), înseamnă, din punctul de vedere al capitalului, că nu unul dintre momentele activităţii sociale — munca obiectualizată — devine corpul tot mai puternic al altui moment, al muncii subiective, vii, ci că — şi acest lucru este valabil pentru munca salariată — condiţiile obiective ale muncii dobândesc o autonomie tot mai mare faţă de munca vie, autonomie care se exprimă în înseşi proporţiile lor, şi că avuţia socială, tot mai puternic concentrată, se opune muncii ca o forţă străină şi dominantă. Accentul nu se pune pe <i>obiectualizare [materializare]</i>, ci pe <i>alienare</i> [Entfremdet-, Entäussert-, Veräussertsein], pe apartenenţa uriaşei forţe obiectuale pe care însăşi munca socială şi-a opus-o ca pe unul dintre momentele ei, pe faptul că această forţă nu aparţine muncitorului, ci condiţiilor personificate ale producţiei, respectiv capitalului.</p>', '<p>Deoarece pe baza capitalului şi a muncii salariate crearea acestui corp obiectual al activităţii are loc în cadrul opoziţiei faţă de forţa de muncă nemijlocită, iar acest proces de obiectualizare [materializare] a muncii apare de fapt pentru muncitor ca proces de înstrăinare a muncii, iar pentru capital ca proces de apropriere a muncii străine, — denaturarea este <i>reală</i>, şi nu doar <i>gândită</i>, existentă doar în reprezentarea muncitorilor şi a capitaliştilor. Evident însă, această denaturare este o necesitate doar <i>istorică</i>, necesitate numai pentru dezvoltarea forţelor de producţie, începând de la un anumit punct de plecare istoric, sau de la o anumită bază istorică, dar nicidecum o necesitate <i>absolută</i> pentru producţie, ci, dimpotrivă, o necesitate trecătoare, iar rezultatul şi ţelul <i>(imanent)</i> al acestui proces este înlăturarea acestei baze, ca şi a acestei forme a procesului.</p>', '<p>Economiştii burghezi sunt în aşa măsură sclavii reprezentărilor proprii unui anumit stadiu de dezvoltare istorică a societăţii, încât necesitatea <i>obiectualizării</i> forţelor sociale ale muncii le apare indisolubil legată de necesitatea <i>alienării</i> acestora faţă de munca vie. Dar odată cu suprimarea caracterului <i>nemijlocit</i> al muncii vii ca doar <i>singulară</i>, sau ca generală doar intrinsec, sau doar extrinsec, odată cu transformarea activităţii indivizilor în activitate nemijlocit generală sau <i>socială</i>, momentele obiectuale ale producţiei leapădă această formă a înstrăinării; ele se transformă astfel în corp social organic propriu, în care indivizii se reproduc pe ei înşişi ca unităţi distincte, dar ca unităţi sociale. Condiţiile unei asemenea reproduceri a vieţii lor, ale unui asemenea proces vital productiv, sunt create numai de însuşi procesul economic istoric — atât condiţiile obiective, cât şi cele subiective, care nu sunt decât cele două forme diferite ale unora şi aceloraşi condiţii.</p>', '<p>Lipsa de proprietate a muncitorului şi proprietatea muncii obiectualizate asupra celei vii, sau aproprierea muncii străine de către capital — atât una cât şi cealaltă nefăcând decât să exprime la doi poli opuşi unul şi acelaşi raport — constituie condiţii de bază ale modului de producţie burghez, şi nicidecum fenomene accidentale, indiferente acestui mod de producţie. Aceste moduri de repartiţie sunt chiar relaţiile de producţie, dar sub specie distributionis [sub aspectul repartiţiei]. De aceea, afirmaţia de mai jos a lui <i>J. St. Mill</i> este o absurditate:</p>', '<blockquote>„Legile şi condiţiile producţiei avuţiei au caracterul unor adevăruri fizice... Nu tot astfel stau lucrurile cu repartiţia avuţiei. Ea depinde exclusiv de instituţii umane“ <i>(J. St. Mill</i>. „Principles of Political Economy“. Vol. I, London, 1848, p. 239, 240).</blockquote>', '<p>„Legile şi condiţiile“ producţiei avuţiei şi legile „repartiţiei avuţiei“ sunt unele şi aceleaşi legi sub forme diferite, şi atât unele cât şi celelalte se modifică, sunt supuse unuia şi aceluiaşi proces istoric.</p>', '<p>Nu-i nevoie de prea multă perspicacitate pentru a înţelege că, pornind, de pildă, de la munca liberă apărută pe ruinele iobăgiei, adică de la munca salariată, maşinile pot <i>apărea</i> numai în opoziţie cu munca vie, ca proprietate străină şi forţă ostilă ei; cu alte cuvinte, că maşinile trebuie să se opună, în calitate de capital, muncitorilor. De asemenea este evident că maşinile vor continua să fie agenţi ai producţiei sociale şi atunci când vor deveni, de pildă, proprietate a muncitorilor asociaţi. În primul caz însă, repartiţia lor, adică faptul că ele <i>nu aparţin</i> muncitorului, constituie totodată şi o condiţie a modului de producţie bazat pe muncă salariată. În cel de-al doilea, repartiţia modificată ar porni de la o bază <i>schimbată</i>, nouă, a producţiei, apărută ca rezultat al procesului istoric.\r\n</p>'],
'idChr': '2.05.10text',
'title': `J. Capitalismul, alienarea şi comunismul`,
'info': 'Marx (1857—1858): Bazele criticii economiei politice',
},
{'year': '1865',
'image': 'marx',
'content': ['<p>1) După ce am arătat că împotrivirea periodică a muncitorilor la reducerea salariilor şi încercările lor periodice de a obţine o majorare a salariilor sunt indisolubil legate de sistemul muncii salariate şi sunt dictate de faptul că munca este considerată marfă şi, prin urmare, este supusă legilor care reglează mişcarea generală a preţurilor; după ce am arătat apoi că o majorare generală a salariilor ar determina o scădere a ratei generale a profitului, dar n-ar exercita nici o influenţă asupra preţurilor medii ale mărfurilor sau asupra valorilor lor, se pune acum, în sfârşit, întrebarea: în ce măsură, în această luptă neîncetată dintre capital şi muncă, munca are şanse de succes?</p>', '<p>Aş putea să răspund printr-o generalizare şi să spun că, întocmai ca la toate celelalte mărfuri, şi atunci când este vorba de muncă, <i>preţul</i> ei <i>de piaţă</i>, pe un interval de timp mai îndelungat, corespunde <i>valorii</i> ei; că, prin urmare, cu toate majorările şi reducerile şi independent de acţiunile muncitorului, el nu va primi în medie decât valoarea muncii sale, care se reduce la valoarea forţei sale de muncă, determinată de valoarea mijloacelor de subzistenţă necesare pentru întreţinerea şi reproducerea acestei forţe; iar valoarea mijloacelor de subzistenţă este, la rândul ei, determinată de cantitatea de muncă necesară pentru producerea lor.</p>', '<p>Dar există anumite particularităţi care fac ca <i>valoarea forţei de muncă</i>, sau <i>valoarea muncii</i>, să se deosebească de valoarea tuturor celorlalte mărfuri. Valoarea forţei de muncă este formată din două elemente — unul pur fizic şi celălalt istoric sau social. <i>Limita inferioară</i> a valorii forţei de muncă este determinată de elementul <i>fizic;</i> aceasta înseamnă că clasa muncitoare, pentru a se întreţine şi a se reproduce, pentru a-şi asigura existenţa ei fizică în timp, trebuie să obţină mijloacele de subzistenţă absolut indispensabile pentru viaţa şi pentru perpetuarea ei. Prin urmare, valoarea acestor mijloace de subzistenţă indispensabile constituie limita inferioară <i>a valorii muncii</i>. Pe de altă parte, durata zilei de muncă are, de asemenea, limitele ei extreme, deşi foarte elastice. Limita ei superioară este determinată de forţa fizică a muncitorului. Dacă uzarea zinică a forţei sale vitale depăşeşte un anumit grad, atunci încordarea aceasta nu poate fi repetată zi de zi. Dar, după cum am spus, aceste limite sunt foarte elastice. O succesiune rapidă de generaţii debile şi cu viaţă scurtă va aproviziona piaţa muncii tot atât de bine ca şi un şir de generaţii robuste şi cu viaţă lungă.</p>', '<p>În afară de acest element pur fizic, valoarea muncii este determinată în fiecare ţară de un <i>standard de viaţă tradiţional</i>. Acest standard presupune nu numai satisfacerea necesităţilor vieţii fizice, ci şi satisfacerea unor anumite nevoi generate de condiţiile sociale în care se află şi se dezvoltă oamenii. Standardul de viaţă al englezului poate fi redus la standardul de viaţă al irlandezului; standardul de viaţă al ţăranului german — la cel al ţăranului din Livonia. Cât de important este rolul pe care îl au în această privinţă tradiţiile istorice şi moravurile sociale se poate vedea din lucrarea d-lui <i>Thornton „Overpopulation“</i>, în care acesta demonstrează că şi în zilele noastre salariul mediu din diferite districte agricole din Anglia diferă, în măsură mai mare sau mai mică, în funcţie de împrejurările mai mult sau mai puţin favorabile în care aceste districte au ieşit din iobăgie.</p>', '<p>Acest element istoric sau social care intră în componenţa valorii muncii poate să se accentueze sau să diminueze, sau chiar să dispară complet, astfel încât să nu mai rămână nimic peste <i>limita fizică</i>. În timpul <i>războiului anti-iacobin</i>, care — după cum obişnuia să spună bătrânul George Rose, acest incorigibil bugetivor şi mare amator de sinecure — a fost pornit pentru a apăra binefacerile sfintei noastre religii împotriva atacurilor nelegiuiţilor francezi, onorabilii fermieri englezi, despre care am vorbit cu atâtea menajamente la una din întrunirile noastre precedente, au redus salariile muncitorilor agricoli chiar şi sub <i>acest minim pur fizic</i>, lăsând pe seama <i>fondului de asistenţă a săracilor</i> completarea diferenţei necesare pentru menţinerea fizică şi pentru perpetuarea muncitorilor. Aceasta a fost o metodă ingenioasă de transformare a muncitorului salariat în sclav şi a mândrului yeoman al lui Shakespeare în pauper.</p>', '<p>Dacă facem o comparaţie între nivelul salariilor sau valoarea muncii în diferite ţări sau în cadrul aceleiaşi ţări în epoci istorice diferite, vom vedea că însăşi <i>valoarea muncii</i> nu este o mărime constantă, ci o mărime variabilă, chiar dacă valorile tuturor celorlalte mărfuri rămân neschimbate.</p>', '<p>Din această comparaţie ar reieşi, de asemenea, că nu numai <i>rata de piaţă a profitului</i> se schimbă, dar şi <i>rata lui mijlocie</i>.</p>', '<p>Dar, în ce priveşte <i>profitul</i>, nu există nici o lege care să stabilească minimul lui. Nu putem spune care este limita extremă a scăderii lui. Şi de ce nu putem stabili această limită? Pentru că, deşi putem stabili <i>minimul</i> salariului, nu putem stabili <i>maximul</i> lui. Putem spune numai că, dacă limitele zilei de muncă sunt date, <i>maximul profitului</i> corespunde <i>minimului fizic al salariului</i>, iar dacă este dat salariul, <i>maximul profitului</i> corespunde unei prelungiri a zilei de muncă atât cât permit forţele fizice ale muncitorului. Limita maximului profitului este, aşadar, minimul fizic al salariului şi maximul fizic al zilei de muncă. Este evident că între aceste două limite ale <i>ratei maxime a profitului</i> este posibilă o gamă nesfârşită de variaţii. Nivelul ei efectiv se stabileşte numai prin lupta neîncetată dintre capital şi muncă: în timp ce capitalistul tinde în permanenţă să reducă salariul până la minimul lui fizic şi să prelungească ziua de muncă până la maximul ei fizic, muncitorul exercită în permanenţă o presiune în sens opus.</p>', '<p>Totul se reduce la problema raportului de forţe dintre părţile aflate în luptă.</p>', '<p>2) În ceea ce priveşte <i>limitarea zilei de muncă</i>, atât în Anglia cât şi în toate celelalte ţări, niciodată nu s-a realizat altfel decât <i>pe cale legislativă</i>, iar aceste măsuri legislative nu ar fi avut loc niciodată fără presiunea permanentă exercitată din afară de către muncitori. În nici un caz limitarea zilei de muncă nu a putut fi obţinută printr-o înţelegere particulară între muncitori şi capitalişti. Chiar această necesitate a unei <i>acţiuni politice generale</i> este o dovadă că, în acţiunile lui pur economice, capitalul este partea mai puternică.</p>', '<p>În ce priveşte <i>limitele valorii muncii</i>, stabilirea lor efectivă este întotdeauna în funcţie de cerere şi ofertă; mă refer la cererea de muncă din partea capitalului şi la oferta de muncă din partea muncitorilor. În ţările coloniale, legea cererii şi ofertei este în favoarea muncitorilor. De aici nivelul relativ ridicat al salariilor în Statele Unite. Acolo, capitalul, oricât s-ar strădui, nu poate împiedica lipsa permanentă a braţelor de muncă pe piaţa muncii ca urmare a transformării continue a muncitorilor salariaţi în ţărani independenţi, de sine stătători. Pentru o foarte mare parte a poporului american, situaţia de muncitor salariat este doar o situaţie tranzitorie, din care muncitorul speră că va ieşi cu siguranţă într-un timp mai lung sau mai scurt. Pentru a remedia această stare de lucruri în colonii, guvernul englez, în grija lui părintească, a adoptat în ultimul timp aşa-zisa teorie modernă a colonizării, care constă în a urca în mod artificial preţul pământului în colonii, pentru a împiedica transformarea prea rapidă a muncitorilor salariaţi în ţărani independenţi.</p>', '<p>Dar să trecem acum la ţările cu civilizaţie veche, în care capitalul domină întregul proces de producţie. Să luăm, de pildă, majorarea salariilor muncitorilor agricoli din Anglia între anii 1849 şi 1859. Care au fost consecinţele ei? Fermierii n-au putut spori, cum i-ar fi sfătuit prietenul nostru Weston, nici valoarea grâului, şi nici măcar preţul lui de piaţă. Dimpotrivă, ei au fost nevoiţi să se resemneze şi să accepte scăderea lui. Dar în aceşti 11 ani, ei au introdus tot felul de maşini, au început să aplice metode mai ştiinţifice, au transformat o parte din pământurile arabile în păşuni, au mărit suprafaţa fermelor şi, totodată, proporţiile producţiei şi, reducând cererea de muncă prin aceste măsuri, precum şi prin altele, care au mărit forţa productivă a muncii, au reuşit ca populaţia agricolă să devină din nou relativ excedentară. Aceasta este, în general, metoda prin care în ţările vechi, demult populate, reacţionează mai rapid sau mai lent capitalul la creşterea salariilor. Ricardo a relevat, pe bună dreptate, că maşina concurează în permanenţă munca şi că adesea nu poate fi introdusă decât cu condiţia ca preţul muncii să fi atins un anumit nivel; dar folosirea maşinilor nu este decât una din numeroasele metode de creştere a forţei productive a muncii. Aceeaşi dezvoltare care, pe de o parte, face ca munca necalificată să devină relativ de prisos, pe de altă parte, simplifică munca calificată, şi în felul acesta o depreciază.</p>', '<p>Aceeaşi lege se manifestă şi sub o altă formă. O dată cu dezvoltarea forţei productive a muncii, acumularea capitalului se accelerează, chiar în pofida nivelului relativ ridicat al salariului. De aici s-ar putea conchide, aşa cum a şi făcut <i>Adam Smith</i>, pe vremea căruia industria modernă era încă în faşă, că această acumulare accelerată a capitalului ar trebui să încline balanţa în favoarea muncitorului, deoarece asigură o cerere crescândă a muncii acestuia. Împărtăşind acest punct de vedere, un mare număr de autori contemporani îşi arată mirarea că, deşi în ultimii 20 de ani capitalul englez a crescut într-un ritm mult mai rapid decât populaţia Angliei, salariul nu a crescut mai substanţial. Dar o dată cu progresul acumulării are loc o <i>schimbare progresivă a compoziţiei capitalului</i>. Partea din capitalul total care este alcătuită din capital constant — maşini, materii prime, mijloace de producţie de tot felul — creşte mai repede decât cealaltă parte a capitalului, care este cheltuită pentru salarii, adică pentru cumpărarea de muncă. Această lege a fost stabilită, mai mult sau mai puţin precis, de d-nii Barton, Ricardo, Sismondi, profesorul Richard Jones, profesorul Ramsay, Cherbuliez şi alţii.</p>', '<p>Dacă raportul dintre aceste două părţi componente ale capitalului era la început de 1:1, pe măsură ce industria se dezvoltă devine de 5:1 etc. Dacă dintr-un capital total de 600 300 sunt cheltuiţi pentru instrumente, materii prime etc. şi 300 pentru salarii, pentru a se crea o cerere de 600 de muncitori în loc de 300, trebuie ca întregul capital să fie dublat. Dar dacă, în continuare, dintr-un capital de 600, pentru maşini, materiale etc. sunt cheltuiţi 500 şi pentru salarii numai 100, ca să se creeze o cerere de 600 de muncitori în loc de 300, acelaşi capital va trebui să crească de la 600 la 3.600. De aceea, în cursul dezvoltării industriei, cererea de muncă nu ţine pasul cu acumularea capitalului. Ea creşte, fără îndoială, dar într-o proporţie mereu mai mică faţă de creşterea întregului capital.</p>', '<p>Aceste câteva observaţii sunt suficiente pentru a demonstra că întreaga dezvoltare a industriei moderne face ca balanţa să se încline tot mai mult în favoarea capitalistului şi în dauna muncitorului şi că, prin urmare, tendinţa generală a producţiei capitaliste este nu de a ridica nivelul mediu al salariilor, ci de a-l coborî, adică de a reduce în măsură mai mare sau mai mică <i>valoarea muncii</i> până la <i>limita ei minimă</i>. Dar, dacă <i>lucrurile</i> din actualul sistem au această tendinţă, înseamnă oare că clasa muncitoare trebuie să renunţe la lupta împotriva silniciilor capitalului şi să abandoneze încercările ei de a folosi posibilităţile existente pentru a-şi îmbunătăţi vremelnic situaţia sa? Dacă muncitorii ar proceda astfel, ei ar degenera, transformându-se într-o masă amorfă de bieţi pauperi pentru care nu mai există nici o salvare. Sper că am reuşit să demonstrez că lupta muncitorilor pentru un nivel corespunzător al salariilor este indisolubil legată de întregul sistem al muncii salariate, că în 99 de cazuri din 100 eforturile depuse de muncitori pentru majorarea salariilor nu sunt decât eforturi pentru menţinerea retribuirii existente a valorii muncii şi că necesitatea de a lupta împotriva capitalistului, pentru preţul muncii este determinată de situaţia muncitorilor, care îi sileşte să se ofere pe ei înşişi ca pe o marfă. Dacă în conflictele lor zilnice cu capitalul muncitorii ar ceda în mod laş, ei ar pierde, fără îndoială, orice posibilitate de a porni o mişcare mai largă.</p>', '<p>Totodată, chiar dacă facem cu totul abstracţie de aservirea generală a muncitorilor pe care o implică sistemul muncii salariate, clasa muncitoare nu trebuie să supraestimeze rezultatele finale ale acestor lupte de zi cu zi. Ea nu trebuie să uite că în această luptă de zi cu zi se ridică numai împotriva consecinţelor, şi nu împotriva cauzelor care generează aceste consecinţe; că ea nu face decât să încetinească mişcarea descendentă, dar nu schimbă direcţia acestei mişcări; că foloseşte numai paleative, dar nu vindecă boala. De aceea, muncitorii nu trebuie să se mărginească exclusiv la aceste inevitabile lupte de guerillă, care sunt în permanenţă generate de ofensiva care nu conteneşte niciodată a capitalului sau de oscilaţiile pieţei. Ei trebuie să înţeleagă că actualul sistem, cu toată mizeria pe care o aduce cu sine, creează, totodată, <i>condiţiile materiale</i> şi formele sociale necesare pentru o transformare economică a societăţii. În locul devizei <i>conservatoare: „Un salariu echitabil pentru o zi de muncă echitabilă!“</i>, muncitorii trebuie să înscrie pe stindardul lor lozinca <i>revoluţionară: „Jos sistemul muncii salariate!“</i></p>', '<p>După această expunere foarte lungă şi, mă tem, obositoare, pe care am fost nevoit s-o fac pentru a lămuri problema principală, aş vrea să închei cu propunerea de a se adopta următoarea rezoluţie:</p>', '<p>1) O ridicare generală a nivelului salariului ar duce la o scădere a ratei generale a profitului, fără a influenţa însă, în ansamblu, preţurile mărfurilor.</p>', '<p>2) Tendinţa generală a producţiei capitaliste este nu de a ridica nivelul mediu al salariului, ci de a-l scădea.</p>', '<p>3) Trade-unionurile acţionează cu succes ca centre de împotrivire faţă de ofensiva capitalului. În parte, ele suferă eşecuri pentru că nu-şi folosesc în mod corespunzător forţa. În general însă, ele suferă eşec pentru că se mărginesc la o luptă de guerillă împotriva consecinţelor sistemului existent, în loc să tindă în acelaşi timp la schimbarea lui, în loc să folosească forţele lor organizate ca o pârghie pentru eliberarea definitivă a clasei muncitoare, adică pentru desfiinţarea definitivă a sistemului muncii salariate.</p>'],
'idChr': '2.06text',
'title': ``,
'info': 'Marx (1865): Salariu, preţ şi profit',
},
{'year': '1867',
'image': 'marx',
'content': ['<h6 style="text-align: center;">Prefaţă la ediţia întâi</h6>', '<p>Opera al cărui prim volum îl ofer atenţiei publicului constituie continuarea lucrării mele „Contribuţii la critica economiei politice“ publicată în 1859. Lungul interval de timp dintre această lucrare şi continuarea ei se datorează unei boli îndelungate din cauza căreia a trebuit să-mi întrerup mereu munca.</p>', '<p>Conţinutul lucrării mele anterioare, amintite mai sus, este rezumat în primul capitol al acestui volum. Am procedat astfel pentru ca expunerea să fie nu numai mai închegată şi completă, dar şi îmbunătăţită. În măsura în care obiectul studiului a permis acest lucru, numeroase puncte care înainte fuseseră doar menţionate aici sunt tratate mai dezvoltat, şi dimpotrivă, unele puncte care acolo fuseseră mai dezvoltate, aici sunt doar menţionate. Fireşte secţiunile privitoare la istoria teoriei valorii şi a banilor nu au fost incluse aici. Cu toate acestea, cititorul „Contribuţiilor la critica economiei politice“ găseşte în notele la primul capitol al lucrării de faţă noi izvoare cu privire la istoria acestor teorii.</p>', '<p>Orice început e greu, — acest adevăr e valabil pentru oricare ştiinţă. Înţelegerea primului capitol, îndeosebi înţelegerea secţiunii care cuprinde analiza mărfii, va prezenta deci cele mai multe dificultăţi. În ceea ce priveşte <i>analiza substanţei valorii</i> şi a mărimii valorii m-am străduit să fac o expunere cât mai clară şi mai accesibilă. <a href="javascript:void(0);" id="n125">[125]</a> Forma valoare desăvârşită în forma bani este un lucru foarte simplu şi lipsit de conţinut. Totuşi, mintea omenească a încercat zadarnic de mai bine de 2000 de ani încoace să pătrundă sensul ei, în timp ce, pe de altă parte, ea a reuşit cel puţin într-o măsură aproximativă, să analizeze unele forme mult mai complexe şi pline de conţinut. De ce? Pentru că corpul în ansamblu este mai uşor de studiat decât celula lui. În plus, la analiza formelor economice nu se pot folosi nici microscoape, nici reactivi chimici. Pe acestea trebuie să le suplinească capacitatea de abstractizare. Dar pentru societatea burgheză, forma marfă a produsului muncii, sau forma valoare a mărfii constituie forma celulei economice. Pentru un profan, a analiza această formă înseamnă pur şi simplu a despica firul în patru. Aici este într-adevăr vorba de amănunte, dar numai de amănunte de genul celor despre care este vorba în microanatomie.</p>', '<p>Cu excepţia secţiunii care tratează despre forma valoare, despre această carte nu se va putea spune, aşadar, că ar fi greu de înţeles. Am în vedere, bineînţeles, pe cititorii care doresc să înveţe ceva nou şi care vor, prin urmare, să gândească ei înşişi.</p>', '<p>Fizicianul ori observă procesele care au loc în natură acolo unde ele se manifestă în forma cea mai pregnantă şi sunt cel mai puţin modificate de influenţe străine, ori, dacă este posibil, face experienţe în condiţii care asigură desfăşurarea într-o formă pură a procesului. În această lucrare îmi propun să analizez modul de producţie capitalist şi relaţiile de producţie şi de schimb care îi corespund. Până în prezent ţara clasică a acestui mod de producţie este Anglia. Iată de ce mai ales ea serveşte drept ilustrare a studiului meu teoretic. Dacă însă, citind despre situaţia muncitorilor industriali şi agricoli englezi, cititorul german va ridica fariseic din umeri, sau dacă el se va legăna în iluzia că în Germania lucrurile nu stau nici pe departe atât de prost, mă voi simţi obligat să-i spun: De te fabula narratur! <a href="javascript:void(0);" id="n126">[126]</a></p>', '<p>Aici nu este vorba, de fapt, de gradul mai mult sau mai puţin înalt de dezvoltare a antagonismelor sociale care decurg din legile naturale ale producţiei capitaliste, ci de înseşi aceste legi, de aceste tendinţe, care acţionează şi se impun cu o necesitate implacabilă. <a id="cit89"></a>Ţara mai dezvoltată din punct de vedere industrial arată ţării mai puţin dezvoltate doar imaginea propriului ei viitor.</p>', '<p>Dar să trecem peste asta. La noi, acolo unde producţia capitalistă s-a instaurat pe deplin, de pildă în fabricile propriu-zise, situaţia este cu mult mai proastă decât în Anglia, deoarece ne lipseşte contraponderea legilor cu privire la reglementarea muncii în fabrici. În toate celelalte domenii, noi, ca şi celelalte ţări continentale ale Europei occidentale, avem de suferit nu numai de pe urma dezvoltării producţiei capitaliste, ci şi de pe urma insuficientei ei dezvoltări. Pe lângă calamităţile epocii contemporane, avem de suportat un întreg şir de calamităţi moştenite, generate de faptul că la noi continuă să vegeteze moduri de producţie învechite şi perimate cu tot cortegiul lor de relaţii sociale şi politice anacronice. Noi suferim nu numai din cauza celor vii, ci şi din cauza celor morţi. Le mort saisit le vif [mortul îl apucă pe cel viu]!</p>', '<p>În comparaţie cu statistica socială din Anglia, statistica socială din Germania şi din restul ţărilor continentale ale Europei occidentale se află realmente într-o stare jalnică. Cu toate acestea ea ridică un colţ al vălului, atât cât este necesar pentru a bănui îndărătul lui un cap de Meduză. Starea de lucruri de la noi ne-ar îngrozi dacă guvernele şi parlamentele noastre ar institui, după exemplul Angliei, comisii periodice de cercetare a condiţiilor economice, dacă aceste comisii ar fi investite, aşa cum sunt în Anglia, cu puteri depline pentru cercetarea adevărului şi dacă s-ar reuşi să se găsească în acest scop oameni tot atât de competenţi, de imparţiali şi de intransigenţi ca inspectorii de fabrici din Anglia, ca medicii englezi care întocmesc rapoarte asupra „Public Health“ (sănătăţii publice), ca membrii comisiilor engleze care au sarcina de a cerceta condiţiile de exploatare a femeilor şi copiilor, starea locuinţelor şi a alimentaţiei etc. Pentru a-i urmări pe monştri, Perseu se învăluia într-un nor. Pentru a putea nega existenţa monştrilor noi închidem ochii şi ne astupăm urechile.</p>', '<p>Nu trebuie să ne facem iluzii în această privinţă. Aşa cum războiul american de independenţă din secolul al XVIII-lea a constituit semnalul de alarmă pentru clasa de mijloc din Europa, tot aşa războiul civil din America din secolul al XIX-lea a constituit semnalul de alarmă pentru clasa muncitoare din Europa. În Anglia, procesul revoluţionar este evident. Când va atinge un anumit nivel, el se va răsfrânge asupra continentului unde se va desfăşura în forme mai brutale sau mai umane, în funcţie de gradul de dezvoltare a clasei muncitoare însăşi. Aşadar, abstracţie făcând de orice considerente mai înalte, actualele clase dominante sunt interesate în înlăturarea tuturor piedicilor care frânează dezvoltarea clasei muncitoare şi care pot fi controlate prin lege. Iată ce m-a determinat printre altele, să acord în acest volum un loc atât de important istoriei, conţinutului şi rezultatelor legislaţiei engleze cu privire la reglementarea muncii în fabrici. O naţiune trebuie şi poate să înveţe de la altă naţiune. Chiar dacă o societate a descoperit legea naturală a dezvoltării sale — iar scopul final al operei mele este de a dezvălui legea economică a dezvoltării societăţii moderne —, ea nu poate nici să sară peste fazele naturale ale dezvoltării, nici să le desfiinţeze prin decrete. Dar ea poate să scurteze şi să atenueze durerile facerii.</p>', '<p>Câteva cuvinte pentru a evita eventualele interpretări greşite. Eu nu prezint nicidecum în culori trandafirii pe capitalist şi pe proprietarul funciar. <a id="cit88"></a>Aici însă este vorba de persoane numai în măsura în care ele sunt personificarea unor categorii economice, exponenţii unor anumite relaţii şi interese de clasă. Eu concep dezvoltarea formaţiunii social-economice ca un proces istoric natural, de aceea, din punctul meu de vedere, mai puţin decât din oricare altul, individul ar putea fi făcut răspunzător pentru condiţii al căror produs social este, oricât s-ar ridica deasupra lor din punct de vedere subiectiv.</p>', '<p>În domeniul economiei politice, cercetarea ştiinţifică liberă are duşmani mai mulţi decât în oricare alt domeniu. Caracterul specific al materialului de care se ocupă economia politică ridică împotriva ei pe câmpul de luptă pasiunile cele mai violente, mai meschine şi mai detestabile ale omului: furiile interesului privat. Biserica anglicană, de pildă, iartă mai curând un atac împotriva a 38 din cele 39 de dogme ale ei decât un atac împotriva a 1/39 din veniturile ei băneşti. Astăzi până şi ateismul este culpa levis [culpă uşoară] în comparaţie cu criticarea relaţiilor de proprietate tradiţionale. Totuşi un progres este evident în această privinţă. Mă refer, de pildă, la Cartea albastră publicată în ultimele săptămâni sub titlul: „Correspondence with Her Majesty’s Missions Abroad, regarding Industrial Questions and Trades Unions“. Reprezentanţii din străinătate ai coroanei engleze declară aici în mod categoric că în Germania, în Franţa, într-un cuvânt în toate statele civilizate ale continentului european, o schimbare radicală a relaţiilor existente între capital şi muncă este la fel de evidentă şi de inevitabilă ca în Anglia. În acelaşi timp, de partea cealaltă a Oceanului Atlantic, domnul Wade, vicepreşedinte al Statelor Unite ale Americii de Nord, a declarat în întruniri publice că, după abolirea sclaviei, la ordinea zilei este schimbarea radicală a relaţiilor generate de capital şi de proprietatea funciară! Acestea sunt semne ale timpului, care nu pot fi ascunse nici sub mantii de purpură şi nici sub sutane negre. Aceasta nu înseamnă că mâine se vor întâmpla minuni. Aceasta înseamnă că până şi clasele dominante au senzaţia vagă că societatea actuală, departe de a fi un cristal solid, este un organism susceptibil de schimbări, un organism aflat într-un permanent proces de transformare.</p>', '<p>Volumul al doilea al acestei lucrări va trata despre procesul de circulaţie a capitalului (cartea a II-a) şi despre formele procesului capitalist în ansamblu (cartea a III-a), iar volumul al treilea şi ultimul (cartea a IV-a), despre istoria teoriilor economice.</p>', '<p>Orice apreciere din partea criticii ştiinţifice este bine venită pentru mine. În ceea ce priveşte prejudecăţile aşa-zisei opinii publice căreia nu i-am făcut niciodată concesii, mă călăuzesc acum, ca şi înainte, după deviza marelui florentin:</p>', '<p class="mid" style="text-align: center;">Segui il tuo corso, e lascia dir le genti <a href="javascript:void(0);" id="n127">[127]</a></p>', '<p class="noind"><i>Londra</i>, 25 iulie 1867</p>', '<p class="right" style="text-align: right;"><i>Karl Marx</i></p>'],
'idChr': '2.08.01text',
'title': `Prefaţă la ediţia întâi`,
'info': 'Marx (1867): Capitalul. Cartea I',
},
{'year': '1872',
'image': 'marx',
'content': ['<h6 style="text-align: center;">Prefaţă la ediţia franceză</h6>', '<p>Către cetăţeanul Maurice La Châtre</p>', '<p>Stimate cetăţean!</p>', '<p>Sunt de acord cu ideea d-voastră de a publica traducerea „Capitalului“ în fascicule periodice. În această formă lucrarea va fi mai accesibilă clasei muncitoare, şi pentru mine acest considerent este mai important decât oricare altul.</p>', '<p>Acesta este un aspect, dar există şi un altul: metoda de cercetare pe care am folosit-o eu şi care nu a fost încă aplicată la problemele economice face ca lectura primelor capitole să fie destul de anevoioasă. Există primejdia ca publicul francez, întotdeauna nerăbdător să ajungă la concluzia finală şi dornic să cunoască legătura dintre principiile generale şi problemele care îl preocupă direct, să piardă interesul pentru această carte dacă, începând s-o citească, nu va putea să continue lectura până la capăt.</p>', '<p>Tot ce pot să fac este să atrag atenţia de la bun început cititorilor dornici de adevăr asupra acestui neajuns. Drumul spre ştiinţă nu este pietruit, şi numai cei care nu se sperie de osteneala urcuşului pe cărările ei abrupte pot nădăjdui că vor ajunge pe culmile ei luminoase. Primiţi stimate cetăţean, asigurarea devotamentului meu.</p>', '<p class="noind"><i>Londra</i>, 18 martie 1872</p>', '<p class="right" style="text-align: right;"><i>Karl Marx</i></p>'],
'idChr': '2.08.02text',
'title': `Prefaţă la ediţia franceză`,
'info': 'Marx (1872): Capitalul. Cartea I',
},
{'year': '1873',
'image': 'marx',
'content': ['<h6 style="text-align: center;">Din postfaţa la ediţia a doua</h6>', '<p>Metoda folosită în „Capitalul“ a fost prea puţin înţeleasă, dovadă părerile contradictorii exprimate asupra ei.</p>', '<p>Astfel, „Revue Positiviste“ din Paris îmi reproşează, pe de o parte, că tratez economia politică în mod metafizic, iar pe de altă parte — ghiciţi ce! — că mă limitez la o simplă disecare critică a ceea ce e dat, în loc să dau reţete (comtiste?) pentru bucătăria ordinară a viitorului. În ceea ce priveşte reproşul de tratare metafizică, profesorul Zieber face următoarea remarcă:</p>', '<blockquote>„În ceea ce priveşte teoria propriu-zisă, metoda lui Marx este metoda deductivă a întregii şcoli engleze, metodă ale cărei avantaje şi dezavantaje sunt comune celor mai mari economişti teoreticieni“.</blockquote>', '<p>D-l M. Block — „Les théoreticiens du socialisme en Allemagne. Extrait du «Journal des Economistes», juillet et août 1872“ — descoperă că metoda mea este analitică şi spune printre altele:</p>', '<blockquote>„Această lucrare îl situează pe d-l Marx printre cei mai eminenţi gânditori cu spirit analitic“ [original în franceză].</blockquote>', '<p>Recenzenţii germani ţipă, fireşte, că e sofistică hegeliană. „<span class="russian">Вестник Европы</span>“ din Petersburg, într-un articol consacrat exclusiv metodei folosite în „Capitalul“ (numărul din mai 1872, p. 427—436), apreciază că metoda mea de cercetare este riguros realistă, dar că metoda de expunere este, din nefericire, dialectic-germană. El spune:</p>', '<blockquote>„La prima vedere, dacă ar fi să judecăm după forma exterioară a expunerii, Marx este cel mai mare filozof idealist, şi anume în sensul german, adică în sensul rău al cuvântului. În fapt însă el este infinit mai realist decât toţi predecesorii săi în domeniul criticii economice... El nu poate fi considerat în nici un caz idealist“.</blockquote>', '<p>Cel mai bun răspuns pe care-l pot da autorului sunt câteva extrase din propria sa critică, care, în plus, ar putea să-i intereseze pe unii dintre cititorii mei cărora originalul rus le este inaccesibil.</p>', '<p>După ce dă un citat din prefaţa mea la „Contribuţii la critica economiei politice“, Berlin 1859, p. IV—VII, în care am expus baza materialistă a metodei mele, autorul continuă:</p>', '<blockquote>„Pentru Marx important este un singur lucru: să descopere legea fenomenelor pe care le cercetează. Dar pe el îl interesează nu numai legea care guvernează aceste fenomene, atâta timp cât ele au o formă anumită şi se află într-o corelaţie pe care el o observă într-o perioadă dată. Pe el îl interesează în primul rând legea schimbării lor, a dezvoltării lor, adică trecerea dintr-o formă în alta, dintr-un sistem de corelaţii în altul. Din momentul în care a descoperit această lege, el analizează amănunţit efectele prin care aceasta se manifestă în viaţa socială... Aşadar Marx se preocupă de un singur lucru: să demonstreze, printr-o riguroasă analiză ştiinţifică, necesitatea unor anumite sisteme de relaţii sociale şi să constate în mod cât mai exact cu putinţă faptele care-i servesc drept puncte de plecare şi puncte de sprijin. Este absolut suficient dacă o dată cu necesitatea ordinii actuale el demonstrează şi necesitatea unei alte ordini, precum şi inevitabilitatea trecerii de la prima la cea de-a doua, indiferent dacă oamenii cred sau nu cred acest lucru, dacă sunt sau nu sunt conştienţi de acest lucru. Pentru Marx mişcarea socială este un proces istoric-natural, guvernat de legi care nu numai că sunt independente de voinţa, de conştiinţa şi de intenţiile oamenilor, ci, chiar determină voinţa, conştiinţa şi intenţiile oamenilor... Dacă elementul conştient joacă în istoria culturii un rol atât de subordonat, se înţelege de la sine că critica, al cărei obiect îl constituie însăşi cultura, poate mai puţin decât orice altceva să aibă la bază o formă a conştiinţei sau un rezultat al ei. Aceasta înseamnă că nu ideea, ci numai fenomenul exterior poate să-i servească drept punct de plecare. Critica va compara şi va confrunta un fapt nu cu ideea, ci cu alt fapt. Pentru ea important este numai ca ambele fapte să fie analizate cu maximum de precizie posibilă şi ca ele să constituie într-adevăr unul faţă de celălalt trepte de dezvoltare diferite; în primul rând este important să se analizeze cu aceeaşi precizie ordinea, succesiunea şi conexiunea acestor trepte de dezvoltare. Dar, se va spune, legile generale ale vieţii economice sunt aceleaşi, indiferent dacă sunt aplicate la prezent sau la trecut. Tocmai acest lucru este contestat de Marx. El consideră că asemenea legi abstracte nu există... Dimpotrivă, după părerea lui, fiecare perioadă istorică are legile ei proprii... Dar de îndată ce viaţa a depăşit o perioadă de dezvoltare dată, de îndată ce ea a trecut dintr-un stadiu dat într-altul, ea începe să fie guvernată de alte legi. Într-un cuvânt, viaţa economică prezintă, în acest caz, un fenomen absolut analog celor pe care le întâlnim în categorii de fenomene biologice... Vechii economişti îşi făceau o idee greşită despre natura legilor economice atunci când le asemuiau cu legile fizicii şi ale chimiei... O analiză mai profundă a fenomenelor a dovedit că organismele sociale se deosebesc unele de altele tot atât de profund cum se deosebesc organismele vegetale de cele animale... Mai mult, dată fiind structura diferită a acestor organisme sociale, caracterul eterogen al organelor lor, deosebirea în ceea ce priveşte condiţiile în care aceste organisme trebuie să funcţioneze etc. unul şi acelaşi fenomen se supune unor legi absolut diferite. Marx contestă, de pildă, că legea populaţiei este aceeaşi în toate timpurile şi în toate locurile. Dimpotrivă, el afirmă că fiecare treaptă de dezvoltare îşi are o lege a populaţiei proprie... În funcţie de deosebirile între nivelurile de dezvoltare ale forţei productive se schimbă relaţiile şi legile care o guvernează. Propunându-şi, aşadar, să analizeze şi să explice din acest punct de vedere orânduirea economică capitalistă, Marx nu face decât să formuleze în mod strict ştiinţific ţelul pe care trebuie să-l urmărească orice analiză riguroasă a vieţii economice... Valoarea ştiinţifică a unei astfel de cercetări constă în explicarea legilor speciale care guvernează naşterea, existenţa, dezvoltarea şi moartea unui organism social dat şi înlocuirea lui cu un altul, superior. Iar lucrarea lui Marx are într-adevăr o asemenea valoare“.</blockquote>', '<p>Prezentând atât de exact ceea ce el numeşte metoda mea, şi atât de binevoitor felul cum eu o aplic, ce altceva prezintă autorul dacă nu metoda dialectică?</p>', '<p><a id="cit94"></a>Fireşte, metoda de expunere trebuie să se deosebească, formal, de metoda de cercetare. Cercetarea trebuie să-şi însuşească materialul în amănunt, să analizeze diferitele lui forme de dezvoltare şi să descopere legătura lor internă. Abia după ce această muncă a fost încheiată, mişcarea reală poate fi descrisă în mod corespunzător. Dacă acest lucru reuşeşte şi viaţa materialului îşi găseşte o reflectare ideală, ar putea să pară că avem de-a face cu o construcţie apriorică.</p>', '<p><a id="cit95"></a>Metoda mea dialectică este — în ceea ce priveşte baza ei — nu numai diferită de cea a lui Hegel, ci este exact opusul ei. Pentru Hegel, procesul gândirii, pe care, sub denumirea de idee, el îl transformă chiar într-un subiect de sine stătător, este demiurgul realului, care nu constituie decât forma de manifestare exterioară a acestuia. La mine, dimpotrivă, idealul nu este nimic altceva decât materialul transpus şi tradus în capul omului.</p>', '<p>Latura mistificatoare a dialecticii hegeliene am criticat-o acum aproape 30 de ani, într-o vreme când aceasta era încă la modă. Dar tocmai în timp ce lucram la primul volum al „Capitalului“, epigonii ţâfnoşi, aroganţi şi mediocri, care dau astăzi tonul în lumea cultă a Germaniei, şi-au luat obiceiul de a-l trata pe Hegel aşa cum pe vremea lui Lessing bunul Moses Mendelssohn l-a tratat pe Spinoza, şi anume ca pe un „câine mort“. De aceea m-am declarat deschis discipol al acestui mare gânditor şi, în capitolul despre teoria valorii, am cochetat chiar, pe alocuri, cu modul de exprimare specific lui Hegel. Mistificarea dialecticii de către Hegel n-a împiedicat totuşi ca el să fie acela care să facă pentru prima oară o expunere atotcuprinzătoare şi conştientă a formelor ei generale de mişcare. La Hegel dialectica este aşezată pe cap. Ea trebuie aşezată pe picioare, pentru a descoperi sub învelişul mistic sâmburele raţional.</p>', '<p>În forma ei mistificată, dialectica a devenit o modă în Germania, deoarece se părea că ea proslăveşte starea de lucruri existentă. În forma ei raţională, dialectica inspiră burgheziei şi ideologilor ei doctrinari indignare şi oroare, pentru că în înţelegerea pozitivă a realităţii existente ea include totodată înţelegerea negării acestei realităţi, a pieirii ei necesare, pentru că ea priveşte fiecare formă realizată în mişcare, adică şi sub aspectul ei trecător, pentru că nimic nu-i poate impune, pentru că prin esenţă ea este critică şi revoluţionară.</p>', '<p>Mişcarea plină de contradicţii a societăţii capitaliste este simţită de burghezul practic în modul cel mai palpabil prin oscilaţiile ciclului periodic pe care-l parcurge industria modernă, oscilaţii al căror punct culminant este criza generală. Deşi se mai află încă în stadiu incipient, criza se apropie din nou, şi prin vastitatea câmpului ei de acţiune, ca şi prin intensitatea efectelor sale, ea va băga dialectica chiar şi în capetele norocoşilor profitori ai sfântului imperiu pruso-german de dată recentă.</p>', '<p class="noind"><i>Londra</i>, 24 ianuarie 1873</p>', '<p class="right" style="text-align: right;"><i>Karl Marx</i></p>'],
'idChr': '2.08.03text',
'title': `Din postfaţa la ediţia a doua`,
'info': 'Marx (1873): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul unu.<br/>Marfa</h6>', '<p class="mid" style="text-align: center;"><b>1. Cei doi factori ai mărfii: Valoare de întrebuinţare şi valoare (substanţa valorii, mărimea valorii)</b></p>', '<p><a id="cit69"></a>Avuţia societăţilor în care domneşte modul de producţie capitalist apare ca o „uriaşă îngrămădire de mărfuri“, <a href="javascript:void(0);" id="n128">[128]</a> iar fiecare marfă în parte — ca formă elementară a acestei avuţii. Studiul nostru începe, de aceea, cu analiza mărfii.</p>', '<p>Marfa este, în primul rând, un obiect exterior, un lucru care prin proprietăţile sale satisface anumite trebuinţe ale omului. Natura acestor trebuinţe, faptul că provin, de exemplu, din stomac sau din fantezie, nu are importanţă. <a href="javascript:void(0);" id="n129">[129]</a> Nu se pune aici în discuţie nici în ce fel un lucru satisface o trebuinţă a omului, în chip direct, ca mijloc de subzistenţă, deci ca obiect de consum, sau în chip indirect, ca mijloc de producţie.</p>', '<p>Orice lucru util, ca fierul, hârtia etc., trebuie considerat sub un dublu aspect: sub aspectul calităţii şi sub cel al cantităţii. Orice lucru de acest fel reprezintă o multiplicitate de proprietăţi şi poate deci să fie util prin diferite laturi ale lui. Descoperirea acestor laturi diferite şi, prin urmare, a variatelor moduri de întrebuinţare a lucrurilor este opera dezvoltării istorice. <a href="javascript:void(0);" id="n130">[130]</a> Acesta este cazul şi cu descoperirea măsurilor sociale pentru cantitatea lucrurilor utile. Diversitatea acestor măsuri ale mărfurilor izvorăşte în parte din natura diferită a obiectelor ce urmează a fi măsurate, în parte din convenţie.</p>', '<p>Utilitatea unui lucru este aceea care face din el o valoare de întrebuinţare. <a href="javascript:void(0);" id="n131">[131]</a> Dar această utilitate nu pluteşte în aer. Condiţionată de proprietăţile corpului-marfă, ea nu există fără acesta. De aceea, însuşi corpul-marfă, ca fierul, grâul, diamantul etc., este o valoare de întrebuinţare, sau un bun. Acest caracter al său nu depinde de faptul că, pentru a-şi însuşi calităţile lui utile, omul trebuie să cheltuiască mai multă sau mai puţină muncă. Când se analizează valorile de întrebuinţare, se presupune întotdeauna o determinare a lor cantitativă, ca: o duzină de ceasuri, un cot de pânză, o tonă de fier etc. Valorile de întrebuinţare ale mărfurilor constituie obiectul unei discipline speciale: merceologia. <a href="javascript:void(0);" id="n132">[132]</a> Valoarea de întrebuinţare nu se realizează decât în procesul întrebuinţării sau al consumului. Valorile de întrebuinţare formează conţinutul material al avuţiei, oricare ar fi forma socială a acesteia. În orânduirea socială pe care o analizăm, ele sunt în acelaşi timp purtătorii materiali ai valorii de schimb.</p>', '<p>Valoarea de schimb apare înainte de toate ca raportul cantitativ, ca proporţia în care valori de întrebuinţare de un fel se schimbă pe valori de întrebuinţare de alt fel, <a href="javascript:void(0);" id="n133">[133]</a> raport care variază necontenit în funcţie de timp şi de loc. Valoarea de schimb pare să fie din această cauză ceva întâmplător şi pur relativ, iar o valoare de schimb intrinsecă, imanentă mărfii (valeur intrinsèque), apare deci ca o contradictio in adjecto. <a href="javascript:void(0);" id="n134">[134]</a> Să cercetăm problema mai îndeaproape.</p>', '<p>O marfă oarecare, un cuarter de grâu de pildă, se schimbă pe cantitatea x de cremă de ghete, sau pe cantitatea y de mătase, sau pe cantitatea z de aur etc., într-un cuvânt, pe alte mărfuri în proporţiile cele mai diferite. Grâul are, prin urmare, valori de schimb multiple, în loc să aibă una singură. Dar cum cantitatea x de cremă de ghete, ca şi cantitatea y de mătase sau cantitatea z de aur etc. reprezintă valoarea de schimb a unui cuarter de grâu, cantităţile x de cremă de ghete, y de mătase, z de aur etc. trebuie să fie valori de schimb care pot fi înlocuite una prin alta sau care sunt egale una cu alta. De aici urmează, în primul rând, că diferitele valori de schimb ale uneia şi aceleiaşi mărfi exprimă acelaşi lucru şi, în al doilea rând, că valoarea de schimb nu poate fi decât modul de exprimare, „forma de manifestare“ a unui conţinut deosebit de ea.</p>', '<p>Să luăm acum două mărfuri, de pildă grâu şi fier. Oricare ar fi raportul lor de schimb, el poate fi reprezentat întotdeauna printr-o ecuaţie, în care o cantitate de grâu dată e considerată ca fiind egală cu o cantitate oarecare de fier; de pildă: 1 cuarter de grâu = a zentneri [1 zentner german = circa 50kg] de fier. Ce ne spune această ecuaţie? Ea ne spune că în două obiecte diferite — într-un cuarter de grâu şi în a zentneri de fier — există un element comun de aceeaşi mărime. Amândouă sunt, aşadar, egale cu un al treilea, care în sine nu este nici primul, nici al doilea. Fiecare din aceste două obiecte, în măsura în care constituie o valoare de schimb, trebuie deci să poată fi redus la acest al treilea element.</p>', '<p>Un exemplu simplu luat din geometrie ne va ilustra acest fapt. Pentru a determina şi a compara suprafeţele tuturor figurilor rectilinii, descompunem aceste figuri în triunghiuri. Triunghiul însuşi este redus la o expresie cu totul deosebită de aspectul său vizibil — jumătatea produsului dintre bază şi înălţime. Tot astfel valorile de schimb ale mărfurilor trebuie să fie reduse la un element comun, din care ele reprezintă o cantitate mai mare sau mai mică.</p>', '<p>Acest element comun nu poate fi o proprietate geometrică, fizică, chimică sau o altă proprietate naturală a mărfurilor. Proprietăţile lor corporale sunt luate în consideraţie numai în măsura în care ele fac ca mărfurile să fie utile, adică să fie valori de întrebuinţare. Pe de altă parte însă, ceea ce evident caracterizează raportul de schimb al mărfurilor este tocmai faptul că se face abstracţie de valorile lor de întrebuinţare. În cadrul acestui raport de schimb, o valoare de întrebuinţare preţuieşte exact atât cât oricare alta, cu condiţia ca ea să existe în proporţia cuvenită. Sau, cum spune bătrânul <i>Barbon:</i></p>', '<blockquote>„Un fel de marfă este tot atât de bun ca oricare altul, cu condiţia ca valorile lor de schimb să fie egale. Nu există nici o diferenţă sau distincţie între lucruri cu valoare de schimb egală“.</blockquote>', '<p>Ca valori de întrebuinţare, mărfurile sunt în primul rând de calitate diferită; ca valori de schimb, ele nu pot avea decât deosebiri cantitative şi nu conţin deci nici un atom de valoare de întrebuinţare.</p>', '<p>Dacă facem abstracţie de valoarea de întrebuinţare a mărfurilor, acestora nu le mai rămâne decât o singură însuşire: aceea de a fi produse ale muncii. Dar acum şi produsul muncii capătă cu totul alt aspect. Dacă facem abstracţie de valoarea sa de întrebuinţare, facem totodată abstracţie de elementele şi formele corporale care fac din el o valoare de întrebuinţare. El nu mai este o masă, o casă, un fir de tort sau alt obiect util. Toate proprietăţile sale care pot fi percepute prin simţuri au dispărut. De asemenea, el nu mai este nici produsul muncii tâmplarului, zidarului, filatorului sau al oricărei alte munci productive determinate. O dată cu caracterul util al produselor muncii dispare şi caracterul util al muncilor reprezentate prin aceste produse, dispar, prin urmare, şi diferitele forme concrete ale acestor munci; ele nu se mai deosebesc între ele, ci sunt reduse, toate, la una şi aceeaşi muncă omenească, la muncă omenească abstractă.</p>', '<p>Să analizăm acum reziduul produselor muncii. Din ele nu a mai rămas decât una şi aceeaşi obiectualitate fantomatică, simplă masă amorfă de muncă omenească nediferenţiată, adică de cheltuire de forţă de muncă omenească, indiferent de forma cheltuirii. Aceste lucruri exprimă doar faptul că în producţia lor a fost cheltuită forţă de muncă omenească, a fost acumulată muncă omenească. Ele sunt cristalizări ale acestei substanţe sociale care le e comună tuturor, ele sunt valori — valori-marfă.</p>', '<p>În raportul de schimb al mărfurilor, valoarea lor de schimb ne-a apărut ca ceva cu totul independent de valorile lor de întrebuinţare. Dacă facem realmente abstracţie de valoarea de întrebuinţare a produselor muncii, obţinem valoarea lor aşa cum a fost determinată mai sus. Elementul comun care apare în raportul de schimb sau în valoarea de schimb a mărfii este, aşadar, valoarea ei. În continuare, analiza noastră ne va duce din nou la valoarea de schimb ca mod de exprimare necesar sau formă de manifestare necesară a valorii; valoarea trebuie analizată însă mai întâi independent de această formă.</p>', '<p>O valoare de întrebuinţare sau un bun are deci valoare numai pentru că în el este obiectualizată sau materializată munca omenească abstractă. Cum se măsoară însă mărimea valorii lui? Prin cantitatea de „substanţă creatoare de valoare“, aşadar de muncă pe care o conţine. Cantitatea de muncă însăşi se măsoară prin durata ei, iar timpul de muncă, la rândul lui, îşi are unitatea de măsură în părţi de timp determinate, în ore, zile etc.</p>', '<p>Dacă valoarea unei mărfi este determinată de cantitatea de muncă cheltuită pentru producerea ei, s-ar putea crede că cu cât un om este mai leneş şi mai neîndemânatic, cu atât valoarea mărfii sale este mai mare, pentru că lui îi trebuie cu atât mai mult timp pentru confecţionarea mărfii respective. Dar munca ce formează substanţa valorilor este muncă omenească identică, este cheltuirea uneia şi aceleiaşi forţe de muncă omeneşti. Întreaga forţă de muncă a societăţii, care se manifestă în valorile lumii mărfurilor, este considerată aici ca una şi aceeaşi forţă de muncă omenească, deşi ea se compune din nenumărate forţe de muncă individuale. Fiecare dintre aceste forţe de muncă individuale este aceeaşi forţă de muncă omenească ca şi celelalte în măsura în care ea are caracterul unei forţe de muncă sociale mijlocii şi acţionează ca forţă de muncă socială mijlocie, deci în măsura în care, pentru producerea unei mărfi, ea nu foloseşte decât timpul de muncă necesar în medie, adică timpul de muncă socialmente necesar. Timpul de muncă socialmente necesar este timpul de muncă cerut pentru a produce o valoare de întrebuinţare oarecare, în condiţiile de producţie existente, normale din punct de vedere social, şi cu gradul social mediu de îndemânare şi intensitate a muncii. Astfel, în Anglia, după introducerea războiului de ţesut acţionat de forţa aburului, pentru a transforma în ţesătură o cantitate de fire dată a fost suficientă poate jumătate din munca ce fusese necesară anterior. Desigur, ţesătorul manual din Anglia avea nevoie, pentru această transformare, de acelaşi timp de muncă ca şi în trecut, dar acum produsul orei sale individuale de muncă nu mai reprezenta decât jumătate din ora socială de muncă şi de aceea valoarea lui a scăzut la jumătate.</p>', '<p>Prin urmare, numai cantitatea de muncă socialmente necesară sau timpul de muncă socialmente necesar pentru producerea unei valori de întrebuinţare determină mărimea valorii ei. <a href="javascript:void(0);" id="n135">[135]</a> Fiecare marfă în parte contează în genere ca un exemplar mijlociu al genului ei. <a href="javascript:void(0);" id="n136">[136]</a> Mărfurile în care sunt cuprinse cantităţi de muncă egale sau care pot fi produse în acelaşi timp de muncă au deci valori de aceeaşi mărime. Între valoarea unei mărfi şi valoarea oricărei alte mărfi este acelaşi raport ca şi între timpul de muncă necesar pentru producerea celei dintâi şi timpul de muncă necesar pentru producerea celei de-a doua. „Ca valori, toate mărfurile sunt doar măsuri determinate de timp de muncă solidificat“.</p>', '<p>Mărimea valorii unei mărfi ar rămâne deci constantă dacă timpul de muncă necesar pentru producerea ei ar fi constant. Dar acesta din urmă se schimbă o dată cu fiecare schimbare care intervine în forţa productivă a muncii. Forţa productivă a muncii este determinată de împrejurări diferite, între altele de nivelul mijlociu de îndemânare a muncitorilor, de gradul de dezvoltare a ştiinţei şi de gradul ei de aplicabilitate tehnologică, de combinarea socială a procesului de producţie, de volumul şi de eficacitatea mijloacelor de producţie, precum şi de condiţiile naturale. De pildă, aceeaşi cantitate de muncă îşi găseşte expresia în 8 busheli de grâu dacă anul este favorabil, şi numai în 4 busheli dacă anul este nefavorabil. Aceeaşi cantitate de muncă produce mai mult metal în minele bogate decât în cele sărace ş.a.m.d. Diamantele se găsesc rar în scoarţa pământului, şi descoperirea lor necesită, în medie, mult timp de muncă. Prin urmare, ele reprezintă multă muncă într-un volum mic. Jacob se îndoieşte că aurul a fost plătit vreodată la întreaga sa valoare. Cu atât mai mult se poate spune acest lucru despre diamante. După Eschwege, produsul total în timp de 80 de ani al minelor de diamante din Brazilia nu atinsese încă în 1823 preţul producţiei medii pe timp de un an şi jumătate a plantaţiilor de trestie de zahăr sau de cafea din Brazilia, deşi el reprezenta mult mai multă muncă, deci mai multă valoare. O dată cu deschiderea unor mine mai bogate, aceeaşi cantitate de muncă şi-ar găsi expresia într-o cantitate mai mare de diamante, iar valoarea acestora ar scădea. Dacă s-ar reuşi să se transforme cărbunele în diamant cheltuindu-se un volum mic de muncă, valoarea acestuia ar putea să scadă sub valoarea cărămizilor. În general: cu cât este mai mare forţa productivă a muncii, cu atât este mai scurt timpul de muncă necesar pentru producerea unui articol, cu atât este mai mică masa de muncă cristalizată în el, cu atât este mai mică valoarea lui. Invers, cu cât este mai mică forţa productivă a muncii, cu atât este mai mare timpul de muncă necesar pentru producerea unui articol, cu atât este mai mare valoarea articolului respectiv. Mărimea valorii unei mărfi variază deci direct proporţional cu cantitatea şi invers proporţional cu forţa productivă a muncii care se realizează în această marfă. <a href="javascript:void(0);" id="n137">[137]</a></p>', '<p>Un lucru poate să fie valoare de întrebuinţare fără să fie valoare. Acesta este cazul atunci când utilitatea sa pentru om nu este mijlocită de muncă. Aşa sunt, de pildă, aerul, pământurile virgine, păşunile naturale, pădurile sălbatice etc. Un lucru poate să fie util şi poate să fie produs al muncii omeneşti fără să fie marfă. Omul care prin produsul muncii sale îşi satisface o trebuinţă creează, ce-i drept, o valoare de întrebuinţare, dar nu o marfă. Pentru a produce o marfă, el trebuie să producă nu numai o valoare de întrebuinţare, ci o valoare de întrebuinţare pentru alţii, valoare de întrebuinţare socială. { Şi nu numai pentru alţii în general. O parte din grâul produs de ţăranul medieval era dat feudalului ca dijmă şi o parte popii ca zeciuială. Dar nici grâul dat ca dijmă, nici grâul dat ca zeciuială nu deveneau mărfuri prin faptul că erau produse pentru alţii. Pentru a deveni marfă, produsul trebuie să fie transmis celui căruia îi serveşte ca valoare de întrebuinţare, prin intermediul schimbului. } <a href="javascript:void(0);" id="n138">[138]</a> În sfârşit, nici un lucru nu poate să fie valoare dacă nu este totodată obiect de întrebuinţare. Dacă lucrul este lipsit de utilitate, atunci şi munca cuprinsă în el este lipsită de utilitate, nu contează ca muncă şi deci nu creează valoare.</p>', '<p>\xa0</p>', '<p class="mid" style="text-align: center;"><b>2. Dublul caracter al muncii cuprinse în mărfuri</b></p>', '<p>Iniţial marfa ne-a apărut sub un dublu aspect: valoare de întrebuinţare şi valoare de schimb. Mai târziu am văzut că şi munca, în măsura în care îşi găseşte expresia în valoare, nu mai posedă aceleaşi caracteristici pe care le are în calitate de creatoare de valori de întrebuinţare. Această natură dublă a muncii cuprinse în marfă a fost arătată pentru prima dată în mod critic de mine. Întrucât acesta este punctul esenţial de care depinde înţelegerea economiei politice, îl vom cerceta aici mai îndeaproape.</p>', '<p>Să luăm două mărfuri, de pildă o haină şi zece coţi de pânză. Să presupunem că prima are o valoare de două ori mai mare decât a doua, astfel că dacă zece coţi de pânză = w, haina = 2 w.</p>', '<p>Haina este o valoare de întrebuinţare care satisface o trebuinţă particulară. Pentru a crea această valoare de întrebuinţare este nevoie de un anumit gen de activitate productivă. Această activitate este determinată de scopul ei, de modul în care se lucrează, de obiectul, mijloacele şi rezultatul ei. Munca, a cărei utilitate este exprimată în valoarea de întrebuinţare a produsului ei sau în faptul că produsul ei este o valoare de întrebuinţare o numim pur şi simplu muncă utilă. Din acest punct de vedere ea este considerată întotdeauna în raport cu efectul ei util.</p>', '<p>După cum haina şi pânza sunt valori de întrebuinţare diferite din punct de vedere calitativ, tot aşa muncile care le creează — munca croitorului şi munca ţesătorului — sunt munci diferite din punct de vedere calitativ. Dacă aceste obiecte n-ar fi valori de întrebuinţare diferite din punct de vedere calitativ şi, prin urmare, dacă ele nu ar fi produse ale unor munci utile diferite din punct de vedere calitativ, ele nici nu s-ar putea întâlni unul cu altul în calitate de mărfuri. O haină nu se schimbă pe o altă haină, o valoare de întrebuinţare nu se schimbă pe aceeaşi valoare de întrebuinţare.</p>', '<p>În ansamblul variatelor valori de întrebuinţare sau corpuri-marfă apare un ansamblu de munci utile tot atât de variate sub raportul genului, speciei, familiei, subspeciei, varietăţii, apare adică diviziunea socială a muncii. Ea este condiţia de existenţă a producţiei de mărfuri, cu toate că producţia de mărfuri nu este, invers, condiţia de existenţă a diviziunii sociale a muncii. În vechea obşte indiană există o diviziune socială a muncii, fără ca produsele să devină mărfuri. Sau, să luăm un exemplu mai apropiat: în orice fabrică există o diviziune sistematică a muncii, dar această diviziune nu este mijlocită prin aceea că muncitorii schimbă între ei produsele lor individuale. Numai produsele unor munci particulare autonome şi independente unele de altele se întâlnesc în calitate de mărfuri.</p>', '<p>Am văzut, aşadar, că în valoarea de întrebuinţare a oricărei mărfi este cuprinsă o anumită activitate productivă îndreptată spre un scop anumit, adică o muncă utilă. Valorile de întrebuinţare nu se pot întâlni în calitate de mărfuri dacă în ele nu sunt cuprinse munci utile, diferite din punct de vedere calitativ. Într-o societate ale cărei produse iau în general forma de marfă, adică într-o societate de producători de mărfuri, această deosebire calitativă între muncile utile, care se execută independent unele de altele, ca îndeletniciri particulare ale unor producători autonomi, se dezvoltă şi devine un sistem complex: diviziunea socială a muncii.</p>', '<p>Pentru haină, de altfel, este indiferent dacă este purtată de croitor sau de clientul croitorului. În ambele cazuri ea are rolul de valoare de întrebuinţare. Tot atât de puţin modifică în sine raportul dintre haină şi munca care o produce faptul că croitoria devine o profesiune aparte, o verigă de sine stătătoare a diviziunii sociale a muncii. Acolo unde nevoia de îmbrăcăminte l-a silit, omul a practicat croitoria milenii de-a rândul înainte de a fi devenit croitor. Dar existenţa hainei, a pânzei sau a oricărui element al avuţiei materiale care nu se găseşte în natură se datoreşte întotdeauna unei activităţi productive speciale, îndreptată spre un scop anumit, care adaptează anumite substanţe din natură la trebuinţe omeneşti determinate. În calitate de creatoare de valori de întrebuinţare, de muncă utilă, munca este deci o condiţie de existenţă a omului independentă de orice formă socială, o necesitate naturală eternă, care mijloceşte schimbul de substanţe dintre om şi natură, adică însăşi viaţa omului.</p>', '<p>Valorile de întrebuinţare haină, pânză etc., cu un cuvânt corpurile-marfă, sunt combinaţii de două elemente, substanţă din natură şi muncă. Dacă se scade suma totală a diferitelor munci utile care sunt cuprinse în haină, pânză etc., rămâne întotdeauna un substrat material care există de la natură, fără nici o intervenţie din partea omului. În procesul de producţie, omul nu poate să acţioneze decât aşa cum acţionează natura însăşi, adică să schimbe numai formele substanţelor. Mai mult. În însăşi această muncă de transformare el se sprijină în permanenţă pe forţele naturii. <a id="cit71"></a>Munca nu este deci singurul izvor al valorilor de întrebuinţare pe care le produce, al avuţiei materiale. Munca este tatăl acestei avuţii, cum spune William Petty, iar pământul este mama ei.</p>', '<p>Să trecem acum de la marfă ca obiect de întrebuinţare la valoarea mărfii.</p>', '<p>Potrivit presupunerii noastre, haina are o valoare de două ori mai mare decât pânza. Aceasta este însă numai o deosebire cantitativă, care deocamdată nu ne interesează. Amintim, de aceea, că dacă valoarea unei haine este de două ori mai mare decât aceea a 10 coţi de pânză, 20 de coţi de pânză au aceeaşi mărime-valoare ca o haină. Ca valori, haina şi pânza sunt obiecte din aceeaşi substanţă, expresii obiective ale unei munci identice. Dar croitoria şi ţesătoria sunt munci calitativ diferite. Există totuşi condiţii sociale în care unul şi acelaşi om face alternativ muncă de croitor şi de ţesător, deci condiţii în care aceste două genuri diferite de muncă nu sunt decât modificări ale muncii aceluiaşi individ, şi nu funcţii particulare consolidate ale unor indivizi diferiţi, exact aşa cum haina pe care croitorul nostru o face astăzi şi pantalonii pe care îi face mâine reprezintă doar variaţii ale aceleiaşi munci individuale. Apoi, experienţa de zi cu zi ne mai arată că în societatea noastră capitalistă, în funcţie de direcţia variabilă a cererii de muncă, o parte dată a muncii omeneşti se oferă alternativ când sub formă de muncă de croitor, când sub formă de muncă de ţesător. Aceste schimbări ale formei muncii nu se produc fără fricţiuni, dar ele trebuie să se producă. Dacă se face abstracţie de caracterul determinat al activităţii productive şi, prin urmare, de caracterul util al muncii, acesteia îi mai rămâne particularitatea de a fi o cheltuire de forţă de muncă omenească. Croitoria şi ţesătoria, deşi activităţi productive diferite din punct de vedere calitativ, sunt amândouă o cheltuire productivă de creier, muşchi, nervi, mână etc. omeneşti, şi în acest sens amândouă sunt muncă omenească. Ele nu sunt decât două forme diferite de cheltuire de forţă de muncă omenească. Forţa de muncă omenească trebuie să fie, desigur, ea însăşi mai mult sau mai puţin dezvoltată, pentru a fi cheltuită într-o formă sau alta. Dar valoarea mărfii reprezintă muncă omenească ca atare, cheltuire de muncă omenească în general. După cum în societatea burgheză un general sau un bancher joacă un rol însemnat, în timp ce omul ca atare (schlechthin) nu joacă decât un rol cu totul secundar, <a href="javascript:void(0);" id="n139">[139]</a> la fel stau lucrurile aici cu munca omenească. Ea este cheltuire de forţă de muncă simplă, pe care o posedă în medie organismul oricărui om obişnuit, care nu se deosebeşte printr-o dezvoltare specială. <i>Munca medie simplă</i> însăşi îşi schimbă, ce-i drept, caracterul în diferitele ţări şi în diferite epoci de civilizaţie; într-o societate anumită însă ea este dată. Munca mai complexă contează numai ca muncă simplă <i>potenţată</i>, sau, mai exact, <i>multiplicată</i>, astfel că o cantitate mai mică de muncă complexă este egală cu o cantitate mai mare de muncă simplă. Experienţa ne arată că această reducere a muncii complexe la muncă simplă are loc în mod permanent. O marfă poate să fie produsul muncii celei mai complexe, dar <i>valoarea</i> ei o face egală într-o anumită proporţie cu produsul muncii simple şi de aceea reprezintă numai o anumită cantitate de muncă simplă. <a href="javascript:void(0);" id="n140">[140]</a> <a id="cit70"></a>Diferitele proporţii în care diferite feluri de muncă sunt reduse la munca simplă ca unitatea lor de măsură se stabilesc printr-un proces social fără ştirea producătorilor, astfel că aceştia le consideră ca fiind date prin tradiţie. Pentru a simplifica lucrurile vom considera, în cele ce urmează, orice fel de forţă de muncă direct ca forţă de muncă simplă, ceea ce ne va scuti de a face de fiecare dată reducerea muncii complexe la muncă simplă.</p>', '<p>Prin urmare, aşa cum în valorile haină şi pânză se face abstracţie de deosebirea dintre valorile lor de întrebuinţare, tot aşa în muncile care îşi găsesc expresia în aceste valori se face abstracţie de deosebirea dintre formele lor utile, de croitorie şi ţesătorie. Aşa cum valorile de întrebuinţare haină şi pânză sunt combinaţii ale unor activităţi productive îndreptate spre un scop determinat, cu postavul şi cu firul, în timp ce valorile haină şi pânză nu sunt decât simple cristalizări de muncă de acelaşi fel, tot aşa muncile cuprinse în aceste valori prezintă importanţă nu prin raportul lor productiv faţă de postav şi de fire, ci numai ca o cheltuire de forţă de muncă omenească. Croitoria şi ţesătoria tocmai prin calităţile lor diferite sunt elementele care creează valorile de întrebuinţare haină şi pânză; dar ele constituie substanţa valorii hainei şi a valorii pânzei numai în măsura în care se face abstracţie de calitatea lor specială şi în măsura în care ambele au aceeaşi calitate, aceea de a fi muncă omenească.</p>', '<p>Haina şi pânza sunt însă nu numai valori în general, ci valori de o mărime determinată, iar după presupunerea noastră haina valorează de două ori mai mult decât 10 coţi de pânză. De unde provine această deosebire dintre mărimile valorilor lor? Din faptul că pânza conţine numai jumătate din munca pe care o conţine haina, astfel că pentru producerea acesteia din urmă forţa de muncă trebuie cheltuită într-un timp de două ori mai îndelungat decât pentru producerea celei dintâi.</p>', '<p>Dacă deci în raport cu valoarea de întrebuinţare munca cuprinsă în marfă prezintă importanţă numai din punct de vedere calitativ, în raport cu mărimea valorii ea prezintă importanţă numai din punct de vedere cantitativ, după ce a fost redusă la muncă omenească fără nici o altă calitate. În primul caz este vorba de a şti cum se munceşte şi ce anume se produce, în al doilea caz câtă muncă se cheltuieşte şi care este durata acestei munci. Dat fiind că mărimea valorii unei mărfi nu reprezintă decât cantitatea de muncă cuprinsă în această marfă, rezultă că mărfurile, luate într-o anumită proporţie, trebuie să fie întotdeauna valori egale.</p>', '<p>Dacă forţa productivă, să zicem a tuturor muncilor utile necesare pentru producerea unei haine, rămâne neschimbată, mărimea valorii hainelor creşte proporţional cu cantitatea lor. Dacă o haină reprezintă x zile de muncă, 2 haine reprezintă 2 x zile de muncă ş.a.m.d. Să presupunem însă că munca necesară pentru producerea unei haine este de două ori mai mare sau scade la jumătate. În primul caz o haină are valoarea pe care o aveau înainte două haine, în al doilea caz două haine nu au decât valoarea pe care o avea înainte o singură haină, cu toate că în ambele cazuri o haină face aceleaşi servicii ca şi înainte, iar munca utilă cuprinsă în această haină este de aceeaşi calitate ca înainte. Cantitatea de muncă cheltuită cu producerea ei s-a schimbat însă.</p>', '<p>O cantitate mai mare de valoare de întrebuinţare formează în sine o avuţie materială mai mare; două haine reprezintă mai mult decât una. Cu două haine pot fi îmbrăcaţi doi oameni, cu o singură haină — un singur om ş.a.m.d. Totuşi, unei sporiri a masei avuţiei materiale îi poate corespunde o scădere simultană a mărimii valorii ei. Această mişcare contradictorie provine din dublul caracter al muncii. Forţa productivă este, desigur, întotdeauna forţa productivă a unei munci utile concrete, şi nu determină de fapt decât gradul de eficienţă a unei activităţi productive îndreptate spre un scop anumit şi desfăşurate într-un interval de timp dat. Munca utilă devine deci o sursă de produse mai abundentă sau mai puţin abundentă, în raport direct cu creşterea sau cu scăderea forţei ei productive. Dimpotrivă, o schimbare a forţei productive nu afectează deloc munca reprezentată în valoare. Întrucât forţa productivă aparţine formei utile concrete a muncii, ea nu poate, fireşte, să afecteze munca din moment ce se face abstracţie de forma ei utilă concretă. Prin urmare, aceeaşi muncă creează întotdeauna în acelaşi interval de timp aceeaşi valoare, indiferent de schimbarea forţei productive. Dar ea furnizează în acelaşi interval de timp cantităţi diferite de valori de întrebuinţare, şi anume: cantităţi mai mari dacă forţa productivă creşte, cantităţi mai mici dacă această forţă scade. Aceeaşi schimbare a forţei productive care sporeşte randamentul muncii, şi prin aceasta masa valorilor de întrebuinţare furnizate de ea, reduce totodată mărimea valorii acestei mase totale sporite atunci când scurtează timpul de muncă necesar pentru producerea ei, şi viceversa.</p>', '<p>Orice muncă este, pe de o parte, cheltuire de forţă de muncă omenească în sens fiziologic, şi în această calitate a ei de muncă omenească identică sau abstractă ea creează valoarea mărfurilor. Orice muncă este, pe de altă parte, cheltuire de forţă de muncă omenească într-o formă specială, îndreptată spre un scop anumit, şi în această calitate a ei de muncă utilă concretă, ea produce valori de întrebuinţare.</p>', '<p>\xa0</p>', '<p class="mid" style="text-align: center;"><b>3. Forma-valoare sau valoarea de schimb</b></p>', '<p>Mărfurile vin pe lume sub formă de valori de întrebuinţare sau corpuri-marfă, ca fier, pânză, grâu etc. Aceasta este forma lor naturală, obişnuită. Dar ele sunt mărfuri numai pentru că au un caracter dublu, pentru că sunt în acelaşi timp obiecte de întrebuinţare şi purtătoare de valoare. Ele apar deci ca mărfuri sau au forma de marfă numai în măsura în care au formă dublă: formă naturală şi formă-valoare.</p>', '<p>Valoarea (Wertgegenständlichkeit) mărfurilor se deosebeşte de văduva Quickly prin aceea că nu ştii cum să o iei. În contrast direct cu obiectualitatea senzorială grosolană a corpului-marfă, în valoarea (Wertgegenständlichkeit) lui nu intră nici un atom de substanţă din natură. Putem deci să sucim şi să învârtim cât poftim orice marfă; ca obiect-valoare (Wertding) ea rămâne insesizabilă. Dacă ne amintim însă că mărfurile posedă valoare (Wertgegenständlichkeit) numai în măsura în care sunt expresii ale aceleiaşi unităţi sociale, ale muncii omeneşti, că valoarea (Wertgegenständlichkeit) lor are prin urmare un caracter pur social, se înţelege de la sine că ea nu poate să apară decât în raportul social dintre o marfă şi altă marfă. Într-adevăr, am pornit de la valoarea de schimb sau de la raportul de schimb al mărfurilor pentru a da de urmele valorii cuprinse în mărfuri. Acum trebuie să ne întoarcem la această formă de manifestare a valorii.</p>', '<p>Oricine ştie, chiar dacă nu ştie nimic altceva, că mărfurile posedă o formă-valoare comună, care contrastează în modul cel mai izbitor cu formele naturale felurite ale valorilor lor de întrebuinţare: forma bani. Aici urmează să facem ceea ce economia politică burgheză nici n-a încercat măcar să facă, şi anume să arătăm geneza acestei forme bani, adică să urmărim dezvoltarea expresiei de valoare cuprinse în raportul de valoare al mărfurilor de la forma ei cea mai simplă şi insignifiantă până la strălucitoarea formă bani. O dată cu aceasta va dispărea şi enigma banilor.</p>', '<p>Raportul valoric cel mai simplu este, evident, raportul de valoare dintre o marfă şi o singură altă marfă de un fel diferit, oricare ar fi ea. Raportul valoric dintre două mărfuri ne dă deci cea mai simplă expresie a valorii unei mărfi.</p>', '<p>\xa0</p>', '<p class="mid" style="text-align: center;"><i>A) Forma simplă, singulară sau accidentală a valorii</i></p>', '<p class="noind" style="text-align: center;">x marfă A = y marfă B, sau: x marfă A valorează cât y marfă B.<br/>(20 de coţi de pânză = 1 haină, sau: 20 de coţi de pânză valorează cât 1 haină.)</p>', '<p>\xa0</p>', '<p class="mid" style="text-align: center;">1. Cei doi poli ai expresiei valorii: forma relativă şi forma de echivalent</p>', '<p>Misterul oricărei forme a valorii rezidă în această formă simplă. Analiza ei prezintă deci adevărata dificultate.</p>', '<p>Două mărfuri diferite, A şi B, în exemplul nostru pânza şi haina, joacă aici, evident, două roluri diferite. Pânza îşi exprimă valoarea în haină, iar haina serveşte ca material pentru această expresie a valorii. Prima marfă joacă un rol activ, a doua un rol pasiv. Valoarea primei mărfi este reprezentată ca valoare relativă, cu alte cuvinte ea se află în forma relativă a valorii. A doua marfă funcţionează ca echivalent, cu alte cuvinte se află în forma de echivalent.</p>', '<p>Forma relativă a valorii şi forma de echivalent sunt momente corelative, care se condiţionează reciproc, inseparabile; în acelaşi timp însă ele sunt extreme opuse, care se exclud reciproc, adică poli ai aceleiaşi expresii a valorii; ele se repartizează întotdeauna asupra unor mărfuri diferite, pe care expresia valorii le raportează una la cealaltă. Nu pot exprima, de pildă, valoarea pânzei în pânză. 20 de coţi de pânză = 20 de coţi de pânză nu este o expresie a valorii. Această ecuaţie arată, dimpotrivă, că 20 de coţi de pânză nu sunt nimic altceva decât 20 de coţi de pânză, adică o cantitate determinată din obiectul de întrebuinţare — pânză. Prin urmare, valoarea pânzei poate să fie exprimată numai relativ, adică într-o altă marfă. Forma relativă a valorii pânzei presupune, aşadar, că o altă marfă oarecare i se opune sub formă de echivalent. Pe de altă parte, această altă marfă, care figurează ca echivalent, nu poate să se afle în acelaşi timp în forma relativă a valorii. Nu ea este aceea care îşi exprimă valoarea. Ea nu face decât să furnizeze materialul pentru expresia valorii altei mărfi.</p>', '<p>Ce-i drept, expresia: 20 de coţi de pânză = 1 haină, sau: 20 de coţi de pânză valorează cât 1 haină cuprinde în ea şi reciproca: 1 haină = 20 de coţi de pânză, sau: 1 haină valorează cât 20 de coţi de pânză. Dar atunci trebuie să inversez ecuaţia pentru a exprima în mod relativ valoarea hainei, şi, de îndată ce fac acest lucru, pânza devine echivalent în locul hainei. Aceeaşi marfă nu poate, aşadar, să figureze simultan în ambele forme în aceeaşi expresie a valorii. Dimpotrivă, aceste două forme se exclud reciproc ca doi poli opuşi.</p>', '<p>Chestiunea dacă o marfă se află în forma relativă a valorii sau în forma opusă, de echivalent, depinde exclusiv de locul pe care ea îl ocupă de fiecare dată în expresia valorii, adică de faptul dacă ea este marfa a cărei valoare se exprimă sau marfa în care se exprimă valoarea.</p>', '<p>\xa0</p>', '<p class="mid" style="text-align: center;">2. Forma relativă a valorii</p>', '<p class="mid" style="text-align: center;">a) Conţinutul formei relative a valorii</p>', '<p>Pentru a stabili în ce fel expresia simplă a valorii unei mărfi este cuprinsă în raportul valoric dintre două mărfuri, trebuie să examinăm mai întâi acest raport în mod cu totul independent de latura sa cantitativă. De obicei se procedează tocmai invers, văzându-se în raportul valoric numai proporţia în care cantităţi determinate din două feluri de mărfuri sunt considerate egale între ele. Se trece cu vederea faptul că mărimile unor lucruri diferite devin comparabile din punct de vedere cantitativ abia după ce au fost reduse la aceeaşi unitate. Numai ca expresii ale aceleiaşi unităţi sunt ele mărimi omonime şi deci comensurabile.</p>', '<p>Că 20 de coţi de pânză = 1 haină, sau = 20 de haine, sau = x haine, cu alte cuvinte că o cantitate dată de pânză valorează cât multe haine sau cât puţine haine, orice proporţie de acest gen presupune întotdeauna că pânza şi hainele, ca mărimi de valoare, sunt expresii ale aceleiaşi unităţi, lucruri de aceeaşi natură. Pânza = haină, aceasta este baza ecuaţiei.</p>', '<p>Dar cele două mărfuri socotite identice din punct de vedere calitativ nu joacă acelaşi rol. Aici este exprimată numai valoarea pânzei. Cum? Prin raportarea ei la haină ca „echivalent“ al ei, ca obiect „care poate fi schimbat“ pe ea. În acest raport haina este considerată ca formă de existenţă a valorii, ca obiect-valoare (Wertding), căci numai ca atare este ea identică cu pânza. Pe de altă parte, aici iese în evidenţă sau capătă o expresie independentă existenţa pânzei ca valoare, căci numai ca valoare pânza poate fi raportată la haină ca la un lucru care are o valoare egală sau care poate fi schimbat pe ea. De pildă, acidul butiric este un corp diferit de formiatul de propil. Ambele însă sunt compuse din aceleaşi substanţe chimice — carbon (C), hidrogen (H) şi oxigen (O), şi anume în aceeaşi combinaţie procentuală, adică C<sub>4</sub>H<sub>8</sub>O<sub>2</sub>. Dacă am pune însă într-un raport de egalitate acidul butiric cu formiatul de propil, atunci în acest raport s-ar considera, în primul rând, că formiatul de propil este doar o formă de existenţă a lui C<sub>4</sub>H<sub>8</sub>O<sub>2</sub>, iar în al doilea rând s-ar considera că şi acidul butiric constă din C<sub>4</sub>H<sub>8</sub>O<sub>2</sub>. Punând formiatul de propil în raport de egalitate cu acidul butiric, am exprima deci substanţa lor chimică spre deosebire de forma lor fizică.</p>', '<p>Când spunem: ca valori, mărfurile sunt simple cristalizări de muncă omenească, analiza noastră le reduce la abstracţia valoare, fără a le da însă o formă a valorii distinctă de formele lor naturale. Altfel stau lucrurile atunci când o marfă este pusă într-un raport valoric cu altă marfă. Aici caracterul ei de valoare se evidenţiază prin propriul ei raport faţă de cealaltă marfă.</p>', '<p>Dacă, de pildă, haina, ca obiect-valoare, este echivalată cu pânza, munca cuprinsă în prima este echivalată cu munca cuprinsă în cea de-a doua. Munca croitorului, care confecţionează haina, este într-adevăr o muncă concretă diferită de munca ţesătorului, care face pânza. Dar echivalând croitoria cu ţesătoria, reducem de fapt croitoria la ceea ce este realmente identic în ambele feluri de muncă, la caracterul lor comun de muncă omenească. Pe această cale ocolită am spus astfel că şi ţesătoria, în măsura în care ţese valoare, nu se deosebeşte de croitorie şi că este, prin urmare, muncă omenească abstractă. Numai expresia de echivalenţă a unor mărfuri de feluri diferite face să apară caracterul specific al muncii creatoare de valoare, prin aceea că ea reduce de fapt diferitele feluri de muncă cuprinse în diferitele feluri de mărfuri la ceea ce este comun mărfurilor, la muncă omenească în general. <a href="javascript:void(0);" id="n141">[141]</a></p>', '<p>Nu este însă suficient să exprimăm caracterul specific al muncii din care constă valoarea pânzei. Forţa de muncă omenească în stare fluidă, sau munca omenească, creează valoare, dar nu este valoare. Ea devine valoare în stare solidificată, sub formă de obiect. Pentru a exprima valoarea pânzei ca o cristalizare de muncă omenească, ea trebuie exprimată ca o „obiectualitate“ distinctă obiectual de pânza însăşi şi care este în acelaşi timp comună atât pânzei cât şi altei mărfi. Această problemă a şi fost rezolvată.</p>', '<p>În raportul valoric al pânzei cu haina, haina apare ca fiind identică din punct de vedere calitativ cu pânza, ca obiect de aceeaşi natură, întrucât ea este valoare. Ea joacă deci aici rolul unui obiect în care se manifestă valoare, sau care în forma sa naturală palpabilă reprezintă valoare. Este adevărat că haina, corpul mărfii haină, nu este decât o simplă valoare de întrebuinţare. O haină exprimă valoare tot atât de puţin cât şi o bucată de pânză oarecare. Acest lucru dovedeşte doar că, în cadrul raportului valoric dintre ea şi pânză, haina înseamnă mai mult decât în afara acestui raport, tot aşa cum mulţi oameni înseamnă mai mult într-o haină cu fireturi decât fără o asemenea haină.</p>', '<p>În producţia hainei a fost cheltuită efectiv sub formă de muncă de croitorie forţă de muncă omenească. În haină este deci acumulată muncă omenească. Din acest punct de vedere, haina este „purtător de valoare“, cu toate că această însuşire nu se poate vedea prin ţesătura ei, oricât de fină ar fi. Iar în raportul valoric cu pânza, haina nu este considerată decât din acest punct de vedere, deci ca întruchipare a valorii, ca corp-valoare (Wertkörper). Cu toate că haina se prezintă încheiată la toţi nasturii, pânza a recunoscut în ea frumosul suflet al valorii. Dar în faţa pânzei haina poate să reprezinte valoare numai dacă valoarea ia, pentru pânză, forma de haină. Tot astfel individul A îl poate considera pe individul B ca maiestate numai dacă pentru A maiestatea ia înfăţişarea lui B, şi de aceea trăsăturile feţei, părul şi multe alte lucruri se schimbă ori de câte ori se schimbă cârmuitorul.</p>', '<p>În raportul valoric în care haina constituie echivalentul pânzei, forma haină joacă deci rolul de formă a valorii. Valoarea mărfii pânză este, aşadar, exprimată în corpul mărfii haină, valoarea unei mărfi — în valoarea de întrebuinţare a altei mărfi. Ca valoare de întrebuinţare pânza este un obiect care din punct de vedere senzorial se deosebeşte de haină; ca valoare ea este „identică cu haina“ şi arată prin urmare ca o haină. În felul acesta pânza capătă o formă a valorii deosebită de forma ei naturală. Existenţa ei ca valoare apare în identitatea ei cu haina, aşa cum firea de oaie a creştinului apare în identitatea lui cu mielul lui dumnezeu.</p>', '<p>După cum se vede, tot ce ne-a spus mai înainte analiza valorii mărfurilor ne spune pânza însăşi îndată ce vine în contact cu altă marfă, cu haina. Numai că ea îşi trădează gândurile în singura limbă pe care o stăpâneşte, în limba mărfurilor. Pentru a spune că munca în calitatea ei abstractă de muncă omenească îi creează propria ei valoare, a pânzei, ea spune că haina, în măsura în care este echivalentă cu ea, adică în măsura în care este valoare, constă din aceeaşi muncă ca şi ea, pânza. Pentru a spune că sublima obiectualitate a valorii ei (Wertgegenständlichkeit) este diferită de trupul ei de pânză grosolană, ea spune că valoarea arată ca o haină şi că de aceea ea însăşi, ca obiect-valoare (Wertding), seamănă cu haina ca două picături de apă. Remarcăm în treacăt că, în afară de ebraică, limba mărfurilor are încă multe alte dialecte mai mult sau mai puţin corecte. Astfel, de pildă, cuvântul german „Wertsein“ (valoare, existenţă ca valoare) exprimă mai puţin pregnant decât verbul romanic valere, valer, valoir faptul că punerea în raport de egalitate a mărfii B cu marfa A este propria expresie de valoare a mărfii A. Paris vaut bien une messe! <a href="javascript:void(0);" id="n142">[142]</a></p>', '<p>Prin intermediul raportului valoric, forma naturală a mărfii B devine, aşadar, forma valorii mărfii A, sau corpul mărfii B devine oglinda valorii mărfii A. <a href="javascript:void(0);" id="n143">[143]</a> Prin faptul că marfa se raportează la marfa B ca un corp-valoare, ca materializare a muncii omeneşti, ea face din valoarea de întrebuinţare B materialul propriei sale expresii a valorii. Valoarea mărfii A, astfel exprimată în valoarea de întrebuinţare a mărfii B, are forma valorii relative.</p>', '<p class="mid" style="text-align: center;">b) Determinarea cantitativă a formei relative a valorii</p>', '<p>Orice marfă a cărei valoare urmează a fi exprimată este un obiect de întrebuinţare având o cantitate dată, de pildă 15 baniţe de grâu, 100 de pfunzi de cafea etc. Această cantitate de mărfuri dată conţine o anumită cantitate de muncă omenească. Forma valorii trebuie, aşadar, să exprime nu numai valoare în general, ci valoare determinată din punct de vedere cantitativ, sau mărime a valorii. În raportul valoric dintre marfa A şi marfa B, dintre pânză şi haină, felul de marfă haină nu numai că se identifică cu pânza din punct de vedere calitativ, ca corp-valoare în general, ci cu anumită cantitate de pânză, de pildă cantităţii de 20 de coţi de pânză îi corespunde o anumită cantitate de corp-valoare sau de echivalent, de pildă o haină.</p>', '<p>Ecuaţia: „20 de coţi de pânză = 1 haină, sau: 20 de coţi de pânză valorează 1 haină“ presupune că într-o haină este cuprinsă tot atâta substanţă-valoare ca şi în 20 de coţi de pânză, că ambele cantităţi de mărfuri costă deci tot atâta muncă sau un timp de muncă la fel de mare. Timpul de muncă necesar pentru producerea a 20 de coţi de pânză sau a unei haine variază însă o dată cu orice variaţie în forţa productivă a muncii ţesătorului sau croitorului. Să examinăm acum mai îndeaproape influenţa pe care o exercită aceste variaţii asupra expresiei relative a mărimii valorii.</p>', '<p>I. Valoarea pânzei variază, <a href="javascript:void(0);" id="n144">[144]</a> în timp ce valoarea hainei rămâne constantă. Dacă timpul de muncă necesar pentru producerea pânzei se dublează, de pildă, din cauza fertilităţii descrescânde a solului pe care se cultivă in, valoarea ei se dublează. În locul ecuaţiei: 20 de coţi de pânză = 1 haină, vom avea ecuaţia: 20 de coţi de pânză = 2 haine, deoarece o haină nu mai conţine acum decât jumătate din timpul de muncă pe care îl conţin 20 de coţi de pânză. Dacă, dimpotrivă, timpul de muncă necesar pentru producerea pânzei scade la jumătate, de exemplu ca urmare a introducerii unor războaie de ţesut perfecţionate, valoarea pânzei scade la jumătate. Ca rezultat vom avea acum: 20 de coţi de pânză = <sup>1</sup>/<sub>2</sub> haină. Valoarea relativă a mărfii A, adică valoarea ei exprimată în marfa B, creşte şi scade direct proporţional cu valoarea mărfii A atunci când valoarea mărfii B rămâne neschimbată.</p>', '<p>II. Valoarea pânzei rămâne constantă, în timp ce valoarea hainei variază. Dacă în aceste condiţii timpul de muncă necesar pentru producerea hainei se dublează, bunăoară din cauză că la tunsul oilor s-a obţinut o cantitate mică de lână, în locul ecuaţiei: 20 de coţi de pânză = 1 haină, vom avea acum: 20 de coţi de pânză = <sup>1</sup>/<sub>2</sub> haină. Dacă, dimpotrivă, valoarea hainei scade la jumătate, avem: 20 de coţi de pânză = 2 haine. Dacă deci valoarea mărfii A este constantă, valoarea ei relativă exprimată în marfa B creşte sau scade invers proporţional cu variaţiile valorii mărfii B.</p>', '<p>Dacă comparăm diferitele cazuri din I şi II, constatăm că aceeaşi variaţie în mărimea valorii relative poate să fie determinată de cauze cu totul opuse. Astfel ecuaţia: 20 de coţi de pânză = 1 haină se transformă: 1. în ecuaţia 20 de coţi de pânză = 2 haine, fie pentru că valoarea pânzei se dublează, fie pentru că valoarea hainelor scade la jumătate; şi 2. în ecuaţia 20 de coţi de pânză = <sup>1</sup>/<sub>2</sub> haină, fie pentru că valoarea pânzei scade la jumătate, fie pentru că valoarea hainei se dublează.</p>', '<p>III. Cantităţile de muncă necesare pentru producerea pânzei şi a hainei variază simultan, în acelaşi sens şi în aceeaşi proporţie. În acest caz vom avea, ca şi mai înainte, 20 de coţi de pânză = 1 haină, indiferent cum ar fi variat valorile lor. Putem descoperi variaţia valorilor lor de îndată ce le vom compara cu o a treia marfă, a cărei valoare rămâne constantă. Dacă valorile tuturor mărfurilor ar creşte sau ar scădea simultan şi în aceeaşi proporţie, valorile lor relative ar rămâne constante. Schimbarea reală a valorilor lor s-ar constata din faptul că acum în acelaşi timp de muncă s-ar livra în general o cantitate mai mare sau mai mică de mărfuri decât înainte.</p>', '<p>IV. Timpurile de muncă respective necesare pentru producerea pânzei şi a hainei, deci şi valorile acestora, pot să varieze simultan în acelaşi sens, dar în măsură diferită, sau să varieze în sens opus etc. Influenţa tuturor combinaţiilor posibile de acest gen asupra valorii relative a unei mărfi poate fi determinată prin simpla aplicare a cazurilor I, II şi III.</p>', '<p>Variaţiile reale ale mărimii valorii nu se reflectă deci nici cu toată claritatea şi nici în întregime în expresia relativă a mărimii valorii sau în mărimea valorii relative. Valoarea relativă a unei mărfi poate să varieze, cu toate că valoarea ei rămâne constantă. Valoarea ei relativă poate să rămână constantă, cu toate că valoarea ei variază; în sfârşit, variaţiile simultane ale mărimii valorii şi ale expresiei relative a acestei mărimi a valorii nu coincid întotdeauna.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>4. Caracterul de fetiş al mărfii şi misterul său</b></p>', '<p><a id="cit72"></a>La prima vedere o marfă pare un lucru simplu, banal. Analiza ei arată însă că marfa este un lucru foarte complicat, plin de subtilităţi metafizice şi de ciudăţenii teologice. Ca valoare de întrebuinţare, ea nu are în ea nimic misterios, fie că o privim sub aspectul că, prin proprietăţile sale, ea satisface anumite trebuinţe ale omului, fie că dobândeşte aceste proprietăţi abia ca produs al muncii omeneşti. Este evident că, prin activitatea sa, omul modifică, potrivit nevoilor lui, formele substanţelor din natură. Forma lemnului, de pildă, se modifică dacă din el se face o masă. Cu toate acestea, masa rămâne lemn, un obiect obişnuit, care poate fi perceput prin simţuri. Dar de îndată ce se prezintă ca marfă, ea se transformă într-un lucru care poate şi totodată nu poate fi perceput prin simţuri. Ea nu numai că stă cu picioarele pe pământ, dar se prezintă faţă de celelalte mărfuri cu capul în jos, şi din acest cap de lemn ies nişte fantasmagorii mai bizare decât dacă ar începe să danseze din proprie iniţiativă.</p>', '<p>Caracterul mistic al mărfii nu rezultă, aşadar, din valoarea ei de întrebuinţare. El rezultă tot atât de puţin din conţinutul determinaţiilor valorii. Căci, în primul rând, oricât de variate ar fi muncile utile, sau activităţile productive, este un adevăr fiziologic că ele sunt funcţiuni ale organismului omenesc, şi că fiecare din aceste funcţiuni, indiferent de conţinutul şi de forma ei, este, în esenţă, cheltuire de creier, nervi, muşchi, organe de simţ omeneşti. În al doilea rând, elementul care stă la baza determinării mărimii valorii, adică durata în timp a acestei cheltuiri sau cantitatea de muncă se deosebeşte vizibil de calitatea muncii. În toate orânduirile sociale timpul de muncă necesar pentru producerea mijloacelor de subzistenţă a trebuit să-l intereseze pe om, chiar dacă nu în aceeaşi măsură pe diferitele trepte de dezvoltare a societăţii. <a href="javascript:void(0);" id="n145">[145]</a> În sfârşit, din momentul în care oamenii muncesc într-un mod oarecare unul pentru altul, munca lor capătă o formă socială.</p>', '<p>De unde provine deci acest caracter misterios al produsului muncii de îndată ce ia forma de marfă? Evident, din însăşi această formă. Egalitatea dintre diferitele feluri de munci omeneşti capătă forma obiectuală a unei egale materialităţi a valorii produselor muncii; măsura cheltuirii forţei de muncă omeneşti prin durata ei în timp capătă forma mărimii valorii produselor muncii; în sfârşit, relaţiile dintre producători, în care se manifestă determinaţiile sociale ale muncilor lor, capătă forma unei relaţii sociale între produsele muncii.</p>', '<p>Misterul formei marfă constă, prin urmare, pur şi simplu în faptul că în această formă caracterul social al muncii oamenilor se reflectă ca caracter obiectual al produselor muncii, ca însuşiri sociale pe care aceste lucruri le au de la natură. În consecinţă şi relaţia socială dintre producători şi ansamblul muncii le apare acestora ca o relaţie socială între obiecte, existentă în afara lor. Prin acest quid pro quo, produsele muncii devin mărfuri, devin lucruri care pot şi totodată nu pot fi percepute prin simţuri, adică lucruri cu caracter social. Tot astfel impresia luminoasă pe care o produce un obiect asupra nervului optic nu se prezintă ca o excitare subiectivă a nervului optic însuşi, ci ca o formă obiectivă a unui lucru care se află în afara ochiului. Dar în actul vederii lumina este proiectată în mod real de un lucru, de obiectul exterior, asupra unui alt lucru, asupra ochiului. Acesta este un raport fizic între obiecte fizice. <a id="cit73"></a>Dimpotrivă, forma marfă şi raportul valoric al produselor muncii, în care aceasta îşi găseşte expresia, nu au absolut nimic comun cu natura lor fizică şi cu raporturile dintre lucruri care decurg din ea. Ceea ce capătă în ochii oamenilor forma fantastică a unei relaţii între lucruri nu e nimic altceva decât o relaţie socială determinată între oameni. Pentru a găsi o analogie va trebui să ne refugiem în lumea nebuloasă a religiei. Aici produsele creierului omenesc au aspectul unor făpturi independente, înzestrate cu viaţă proprie, care comunică atât unele cu altele, cât şi cu oamenii. Acelaşi lucru se întâmplă în lumea mărfurilor cu produsele create de mâna omului. Aceasta este ceea ce numesc eu fetişism, propriu produselor muncii din momentul în care ele sunt produse ca mărfuri şi care, prin urmare, este inseparabil de producţia de mărfuri.</p>', '<p>Acest caracter de fetiş al lumii mărfurilor izvorăşte, aşa cum s-a arătat în analiza de mai sus, din caracterul social specific al muncii care produce mărfuri.</p>', '<p>Obiectele de întrebuinţare devin în genere mărfuri numai pentru că sunt produse ale unor munci particulare independente. Complexul acestor munci particulare formează munca socială totală, întrucât producătorii intră în contact social abia atunci când îşi schimbă produsele muncii, caracterul specific social al muncilor lor particulare apare abia în cadrul acestui schimb. Cu alte cuvinte, muncile particulare se manifestă de fapt ca verigi ale muncii sociale totale numai prin relaţiile pe care schimbul le stabileşte între produsele muncii şi, prin intermediul acestora, între producători. Acestora din urmă relaţiile sociale dintre muncile lor particulare le apar drept ceea ce sunt, adică nu drept relaţii sociale nemijlocite între persoane prin înseşi muncile lor, ci drept relaţii obiectuale între persoane şi relaţii sociale între obiecte.</p>', '<p>Abia în cadrul schimbului dobândesc produsele muncii o obiectualitate valorică identică din punct de vedere social, distinctă de obiectualitatea diferită din punct de vedere senzorial. Această scindare a produsului muncii în obiect util şi obiect-valoare se manifestă în practică numai din momentul în care schimbul a dobândit destulă amploare şi destulă importanţă pentru ca obiectele utile să fie produse în vederea schimbului, prin urmare să se aibă în vedere caracterul valoric al lucrurilor chiar la producerea lor. Din acest moment, muncile particulare ale producătorilor capătă efectiv un dublu caracter social. Pe de o parte, ca munci utile determinate, ele trebuie să satisfacă o trebuinţă socială determinată şi astfel să se afirme ca verigi ale muncii totale, ale sistemului de diviziune socială a muncii apărut spontan. Pe de altă parte, ele satisfac numai diversele trebuinţe ale propriilor lor producători în măsura în care fiecare muncă particulară utilă specială poate fi schimbată pe orice alt fel special de muncă particulară utilă, fiind deci echivalentă cu aceasta din urmă. Egalitatea toto coelo [întru totul] a unor munci diferite nu poate să existe decât dacă facem abstracţie de inegalitatea lor reală, reducându-le la caracterul comun pe care ele îl posedă ca cheltuire de forţă de muncă omenească, ca muncă omenească abstractă. Creierul producătorilor particulari oglindeşte acest dublu caracter social al muncilor lor particulare numai în formele care apar în relaţiile practice, în schimbul de produse: prin urmare el oglindeşte caracterul util din punct de vedere social al muncilor lor particulare în forma în care produsul muncii trebuie să fie util nu pentru producătorul însuşi, ci pentru alţii, iar caracterul social al egalităţii diferitelor feluri de munci în forma caracterului de valoare comun acestor lucruri diferite din punct de vedere material, produselor muncii.</p>', '<p>Prin urmare, oamenii nu raportează unele la altele produsele muncii lor ca valori pentru că aceste lucruri le apar ca simple învelişuri obiectuale ale aceluiaşi fel de muncă omenească. Dimpotrivă. Prin faptul că în procesul schimbului oamenii consideră diferitele lor produse ca fiind egale între ele ca valori, ei consideră diferitele lor feluri de muncă ca fiind egale între ele ca muncă omenească. Ei nu ştiu acest lucru, dar îl fac. Aşadar, valoarea nu poartă scris pe frunte ceea ce este ea. Mai mult, valoarea transformă orice produs al muncii într-o hieroglifă socială. Mai târziu oamenii caută să descifreze sensul acestei hieroglife, să pătrundă taina propriului lor produs social, căci determinarea obiectelor de întrebuinţare ca valori este un produs social al oamenilor, la fel ca şi limba. Descoperirea ştiinţifică făcută mai târziu că produsele muncii, în măsura în care sunt valori, nu sunt decât expresii obiectuale ale muncii omeneşti cheltuite pentru producerea lor face epocă în istoria dezvoltării omenirii, dar nu face nicidecum să dispară aparenţa obiectuală a caracterului social al muncii. Ceea ce este valabil numai pentru această formă de producţie specială, producţia de mărfuri, anume că caracterul social specific al muncilor particulare independente constă în egalitatea lor ca muncă omenească şi că acesta ia forma caracterului valoric al produselor muncii, apare celor angrenaţi în relaţiile producţiei de mărfuri — după, ca şi înaintea acestei descoperiri — ca fiind ceva tot atât de definitiv ca şi faptul că deşi ştiinţa a descompus aerul în elementele sale, el continuă să existe ca corp fizic.</p>', '<p>Ceea ce interesează în primul rând în mod practic pe cei ce-şi schimbă produsele este de a şti câte produse ale altora obţin pentru propriul lor produs, adică în ce proporţii se schimbă produsele între ele. De îndată ce aceste proporţii au dobândit, în virtutea obişnuinţei, o oarecare fixitate, ele par să decurgă din natura produselor muncii, astfel că, de pildă, o tonă de fier şi două uncii de aur au aceeaşi valoare, aşa cum un pfund de aur şi un pfund de fier au aceeaşi greutate, în pofida proprietăţilor lor fizice şi chimice diferite. De fapt, caracterul valoric al produselor muncii nu se statorniceşte decât atunci când aceste produse se manifestă ca mărimi-valoare. Acestea din urmă variază neîncetat, independent de voinţa, previziunile şi acţiunile celor care schimbă produsele. Pentru ei, propria lor mişcare socială ia forma unei mişcări a lucrurilor, sub al cărei control se află ei, în loc ca ei să o controleze. Este nevoie ca producţia de mărfuri să ajungă la dezvoltare deplină pentru ca, pe baza experienţei, să ia naştere concepţia ştiinţifică potrivit căreia muncile particulare executate independent una de cealaltă, dar dependente multilateral una de alta ca verigi ale diviziunii sociale a muncii apărute spontan, sunt reduse în permanenţă la măsura lor socială proporţională pentru că, în raporturile de schimb accidentale şi mereu oscilante ale produselor acestor munci, timpul de muncă socialmente necesar pentru producerea lor se impune cu forţa ca o lege naturală regulatoare, aşa cum se impune, de pildă, legea gravitaţiei atunci când se prăbuşeşte casa peste tine. <a href="javascript:void(0);" id="n146">[146]</a> Determinarea mărimii valorii prin timpul de muncă este deci un mister ascuns îndărătul mişcării vizibile a valorilor relative ale mărfurilor. Descoperirea acestui mister înlătură aparenţa că mărimea valorii produselor este determinată doar în mod întâmplător, ea nu înlătură însă forma obiectuală a determinării mărimii valorii.</p>', '<p><a id="cit74"></a>În general, reflectarea asupra formelor vieţii omeneşti, deci şi analiza ştiinţifică a acestor forme, urmează o cale opusă dezvoltării reale. Ea începe post festum, adică porneşte de la rezultatele finite ale procesului de dezvoltare. Formele care imprimă produselor muncii calitatea de mărfuri, şi care sunt deci premise ale circulaţiei mărfurilor, posedă deja fixitatea unor forme naturale ale vieţii sociale înainte ca oamenii să fi încercat să-şi dea seama nu de caracterul istoric al acestor forme, pe care ei, dimpotrivă, le consideră imuabile, ci de conţinutul lor. Astfel, numai analiza preţurilor mărfurilor a făcut posibilă determinarea mărimii valorii şi numai expresia comună în bani a mărfurilor a făcut posibilă fixarea caracterului lor de valoare. Or, tocmai această formă desăvârşită a lumii mărfurilor — forma bani — este aceea care ascunde sub un înveliş obiectual caracterul social al muncilor particulare şi deci relaţiile sociale ale muncitorilor individuali, în loc să le dezvăluie. Dacă spun că haina, cizma etc. se raportează la pânză ca la întruchiparea generală a muncii omeneşti abstracte, aceasta este o absurditate evidentă. Dar când producătorii hainelor, cizmelor etc. raportează aceste mărfuri la pânză — sau la aur şi argint, ceea ce este acelaşi lucru — ca la un echivalent general, raportul dintre muncile lor particulare şi munca socială totală apare tocmai în această formă absurdă.</p>', '<p><a id="cit75"></a>Tocmai astfel de forme sunt cele care formează categoriile economiei politice burgheze. Ele sunt forme de gândire socialmente valabile, prin urmare obiective, pentru relaţiile de producţie ale acestui mod de producţie social, istoriceşte determinat, ale producţiei de mărfuri. De aceea tot misticismul lumii mărfurilor, tot fantasticul şi toată vraja care învăluie produsele muncii în condiţiile dominaţiei producţiei de mărfuri dispar de îndată ce trecem la alte forme de producţie.</p>', '<p>Întrucât economiei politice îi plac robinsonadele, să-l vedem mai întâi pe Robinson pe insula sa. Deşi modest din fire, el trebuie totuşi să-şi satisfacă diferite trebuinţe, trebuie deci să efectueze diferite feluri de munci utile, să facă unelte, să fabrice mobilă, să domesticească lame, să pescuiască, să vâneze etc. Despre rugăciuni şi alte asemenea lucruri nu vorbim aici, deoarece ele îi fac plăcere lui Robinson al nostru pentru care această îndeletnicire este o destindere. Cu toată varietatea funcţiilor sale productive, el ştie că acestea nu sunt decât diferite forme de activitate ale aceluiaşi Robinson, adică diferite feluri de muncă omenească. Nevoia însăşi îl sileşte să-şi împartă cu rigurozitate timpul de muncă între diferitele sale funcţii. Chestiunea dacă una din funcţii ocupă un loc mai mare şi alta un loc mai mic în ansamblul activităţii sale depinde de dificultăţile mai mari sau mai mici pe care trebuie să le învingă pentru a putea obţine efectul util urmărit. Experienţa îl învaţă acest lucru, şi Robinson al nostru, care a salvat din naufragiu ceasul, cartea mare, cerneala şi tocul, începe în curând, ca un adevărat englez, să ţină contabilitatea propriei sale persoane. Inventarul său cuprinde o listă a obiectelor de întrebuinţare pe care le posedă, a diferitelor operaţii necesare pentru producerea lor, în sfârşit a timpului de muncă pe care-l cheltuieşte în medie pentru producerea unor cantităţi determinate din aceste produse diferite. Toate raporturile dintre Robinson şi obiectele care formează avuţia sa, creată de el însuşi, sunt aici atât de simple şi clare, încât chiar şi d-l M. Wirth le-ar putea înţelege fără un efort intelectual deosebit. Şi totuşi ele cuprind toate determinaţiile esenţiale ale valorii.</p>', '<p>Să părăsim luminoasa insulă a lui Robinson şi să întreprindem o călătorie în întunecosul ev mediu european. În locul omului independent găsim aici numai oameni total dependenţi — şerbi şi seniori, vasali şi suzerani, laici şi clerici. Dependenţa personală caracterizează aici atât relaţiile sociale ale producţiei materiale, cât şi toate celelalte domenii ale vieţii bazate pe aceasta. Dar tocmai pentru că relaţiile de dependenţă personală formează baza societăţii date, munca şi produsele nu trebuie să îmbrace o formă fantastică, diferită de ceea ce sunt ele în realitate. Munca şi produsele intră în angrenajul social ca servicii şi ca prestaţii în natură. Forma nemijlocit socială a muncii o constituie aici forma ei naturală, caracterul ei special, şi nu caracterul ei general, aşa cum este cazul în societatea bazată pe producţia de mărfuri. Munca de clacă se măsoară, ca şi munca producătoare de mărfuri, cu ajutorul timpului, dar fiecare şerb ştie că ceea ce cheltuieşte el în folosul stăpânului său este o cantitate determinată din forţa sa de muncă personală. Zeciuiala care trebuie plătită popii este mult mai clară decât binecuvântarea acestuia. Oricum am aprecia deci măştile pe care le poartă oamenii în evul mediu, relaţiile lor sociale de muncă apar în orice caz ca propriile lor relaţii personale, şi nu sunt deghizate în relaţii sociale între lucruri, între produsele muncii.</p>', '<p>Pentru a analiza munca în comun, adică munca nemijlocit socializată, nu e nevoie să ne întoarcem la forma primitivă a ei, pe care o întâlnim la începuturile istoriei tuturor popoarelor civilizate. Un exemplu mai recent îl constituie gospodăria agricolă patriarhală a unei familii de ţărani care produce cereale, vite, fire de tort, pânză, îmbrăcăminte etc. pentru nevoile ei proprii. Aceste obiecte diferite apar familiei ca produse diferite ale muncii ei, dar nu sunt mărfuri care se schimbă reciproc. Diferitele munci care creează aceste produse, adică agricultura, creşterea vitelor, torsul, ţesutul, croitoria etc., sunt în forma lor naturală funcţii sociale, pentru că sunt funcţii ale familiei, care, asemenea producţiei de mărfuri, posedă propria ei diviziune spontană a muncii. Deosebirile de sex şi de vârstă, precum şi condiţiile naturale ale muncii, care se schimbă în funcţie de anotimp, reglementează repartizarea muncii în cadrul familiei şi timpul de muncă al fiecărui membru al familiei. Dar cheltuirea forţelor de muncă individuale, măsurată cu ajutorul duratei în timp, apare aici de la început ca determinare socială a muncilor înseşi, pentru că forţele de muncă individuale funcţionează aici de la început numai ca organe ale forţei de muncă totale a familiei.</p>', '<p>În sfârşit să ne imaginăm, pentru a mai varia exemplele, o asociaţie de oameni liberi care lucrează cu mijloace de producţie comune şi îşi cheltuiesc numeroasele lor forţe de muncă individuale în mod conştient (selbstbewusst) ca o singură forţă de muncă socială. Aici se repetă toate determinaţiile muncii lui Robinson, dar pe scară socială, şi nu individuală. Toate produsele lui Robinson erau produsul său exclusiv personal, prin urmare, în mod nemijlocit, obiecte de întrebuinţare pentru el. Produsul total al asociaţiei este un produs social. O parte a acestui produs serveşte, la rândul său, ca mijloc de producţie. Ea rămâne socială. Dar cealaltă parte este consumată de membrii asociaţiei sub formă de mijloace de subzistenţă. Ea trebuie deci repartizată între ei. Felul acestei repartiţii va varia în funcţie de specificul organismului social de producţie însuşi şi de gradul de dezvoltare istoric corespunzător al producătorilor. Numai pentru a face o paralelă cu producţia de mărfuri presupunem că partea din mijloacele de subzistenţă care revine fiecărui producător este determinată de timpul său de muncă. Timpul de muncă ar juca deci un rol dublu. Pe de o parte, repartizarea lui socială planică reglementează proporţia justă dintre diferitele funcţii ale muncii şi diferitele trebuinţe. Pe de altă parte, timpul de muncă serveşte ca măsură a părţii individuale a producătorilor în munca totală, prin urmare şi a părţii din produsul total care urmează să fie consumată individual. Relaţiile sociale ale oamenilor faţă de munca lor şi faţă de produsele muncii lor rămân aici clare şi simple, atât în producţie cât şi în repartiţie.</p>', '<p>Pentru o societate de producători de mărfuri, a cărei relaţie de producţie socială cea mai generală constă în aceea că producătorii consideră produsele lor ca mărfuri, deci valori, şi că, în această formă obiectualizată, muncile lor particulare se raportează una faţă de alta ca muncă omenească identică, creştinismul, cu cultul omului abstract care îl caracterizează, este, îndeosebi în varietatea sa burgheză, în protestantism, deism etc., forma de religie cea mai corespunzătoare. În modurile de producţie din vechea Asie, din antichitate etc., transformarea produsului în marfă, şi deci existenţa oamenilor ca producători de mărfuri, joacă un rol subordonat, care devine însă tot mai important pe măsură ce obştile intră în faza de declin. Popoare de neguţători propriu-zise nu există decât în intermundiile lumii vechi, ca zeii lui Epicur sau ca evreii în porii societăţii poloneze. Aceste vechi organisme sociale de producţie sunt incomparabil mai simple şi mai clare decât cel burghez, dar ele se întemeiază fie pe lipsa de maturitate a omului individual, nedesprins încă de cordonul ombilical al legăturii naturale cu semenii săi, fie pe relaţii nemijlocite de dominaţie şi aservire. Ele sunt determinate de gradul de dezvoltare scăzut al forţei productive a muncii şi de relaţiile corespunzător limitate ale oamenilor în cadrul procesului de producţie al vieţii lor materiale, deci de relaţiile limitate dintre oameni şi dintre oameni şi natură. Această limitare reală se reflectă ideal în vechile religii de zeificare a naturii şi în credinţele diferitelor popoare. În general, reflexul religios al lumii reale nu poate să dispară decât atunci când relaţiile din viaţa practică de zi cu zi vor fi relaţii clare şi raţionale între oameni şi între oameni şi natură. Vălul mistic care acoperă procesul vieţii sociale, adică procesul producţiei materiale, nu va fi înlăturat decât atunci când va deveni un produs al asocierii libere a oamenilor şi se va afla sub controlul lor conştient şi planic. Pentru aceasta însă este necesară o anumită bază materială a societăţii, adică o serie de condiţii materiale de existenţă, care, la rândul lor, sunt produsul firesc al unei dezvoltări istorice îndelungate şi anevoioase.</p>', '<p><a id="cit76"></a>Este adevărat că economia politică a analizat — deşi incomplet — valoarea şi mărimea valorii şi a dezvăluit conţinutul care se ascunde în aceste forme. Ea însă nu şi-a pus nici măcar o dată întrebarea: de ce acest conţinut ia o asemenea formă, cu alte cuvinte, de ce munca se exprimă în valoare, iar durata muncii ca măsură a ei, în mărimea valorii produsului muncii? Formulări cărora le stă scris pe frunte că aparţin unei formaţiuni sociale în care procesul de producţie îi stăpâneşte pe oameni, dar oamenii încă nu stăpânesc procesul de producţie, constituie pentru conştiinţa ei burgheză o necesitate naturală tot aşa de la sine înţeleasă ca şi munca productivă însăşi. Ea tratează deci formele preburgheze ale organismului social de producţie cam în felul în care tratau părinţii bisericii religiile precreştine.</p>', '<p>Cât de mult sunt unii economişti prizonierii fetişismului propriu lumii mărfurilor, adică prizonierii aparenţei obiectualizate a determinaţiilor sociale ale muncii, reiese între altele din disputa anostă şi lipsită de gust despre rolul naturii în crearea valorii de schimb. Întrucât valoarea de schimb nu este decât un anumit mod social de a exprima munca cheltuită pentru producerea unui lucru, ea nu poate să conţină mai multă substanţă naturală decât cursul schimbului, de pildă.</p>', '<p>Dat fiind că forma-marfă este forma cea mai generală şi cea mai puţin dezvoltată a producţiei burgheze, din care cauză ea apare de timpuriu, deşi în epocile anterioare nu este dominantă, deci caracteristică ca în zilele noastre, caracterul ei de fetiş poate fi întrezărit relativ uşor. În formele mai concrete dispare şi această aparenţă de simplitate. De unde provin iluziile sistemului monetar? De acolo că acest sistem nu a văzut că aurul şi argintul, ca bani, reprezintă o relaţie socială de producţie, însă sub forma unor lucruri naturale cu însuşiri sociale ciudate. Iar economia politică modernă, care priveşte de sus sistemul monetar, nu-şi vădeşte oare fetişismul de îndată ce tratează despre capital? A trecut oare mult timp de când s-a spulberat iluzia fiziocraţilor că renta funciară provine din pământ, şi nu de la societate?</p>', '<p>Să nu anticipăm însă, să mai dăm aici doar un singur exemplu în ceea ce priveşte forma-marfă. Dacă mărfurile ar putea să vorbească, ele ar spune: valoarea noastră de întrebuinţare poate să-l intereseze pe om. Pe noi, ca lucruri, ea nu ne priveşte. Ceea ce ne priveşte pe noi, ca lucruri, este valoarea noastră. Propria noastră circulaţie ca obiecte-mărfuri dovedeşte acest lucru. Noi ne raportăm unele la altele numai ca valori de schimb. Să-l ascultăm acum pe economist dând grai sufletului mărfii:</p>', '<blockquote>„Valoarea“ (valoarea de schimb) „este o proprietate a lucrurilor; avuţia“ (valoarea de întrebuinţare) „este o proprietate a omului. Valoarea în acest sens implică în mod necesar schimbul, avuţia însă nu“. „Avuţia“ (valoarea de întrebuinţare) „este un atribut al omului, valoarea este un atribut al mărfurilor. Bogat este un om sau o comunitate; valoroasă este o perlă sau un diamant... O perlă sau un diamant are valoare ca perlă sau ca diamant“.</blockquote>', '<p>Până acum nici un chimist nu a descoperit valoare de schimb într-o perlă sau într-un diamant. Economiştii care au descoperit asemenea substanţă chimică şi care pretind că gândesc profund critic consideră că valoarea de întrebuinţare a lucrurilor nu depinde de proprietăţile lor materiale, în timp ce, dimpotrivă, ele au valoare ca lucruri. Această convingere le este confirmată de faptul curios că valoarea de întrebuinţare a lucrurilor se realizează, pentru oameni, fără schimb, adică în raportul direct dintre lucru şi om, în timp ce valoarea poate fi realizată numai în schimb, adică într-un proces social. Cum să nu-ţi aminteşti de bunul Dogberry, care îl dăscăleşte pe paznicul de noapte Seacol:</p>', '<blockquote>„Să ai o înfăţişare plăcută depinde de împrejurări, dar să ştii să citeşti şi să scrii este un dar al naturii“.</blockquote>'],
'idChr': '2.08.04text',
'title': `Capitolul unu. Marfa`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul patru.<br/>Transformarea banilor în capital</h6>', '<p class="mid" style="text-align: center;"><b>1. Formula generală a capitalului</b></p>', '<p>Circulaţia mărfurilor este punctul de plecare al capitalului. Premisele istorice ale apariţiei capitalului sunt producţia de mărfuri şi circulaţia dezvoltată a mărfurilor, comerţul. Comerţul mondial şi piaţa mondială inaugurează, în secolul al XVI-lea, istoria modernă a capitalului.</p>', '<p>Dacă facem abstracţie de conţinutul material al circulaţiei mărfurilor, de schimbul diferitelor valori de întrebuinţare, şi luăm în considerare numai formele economice generate de acest proces, vedem că produsul lui ultim sunt banii. Acest produs ultim al circulaţiei mărfurilor este prima formă de manifestare a capitalului.</p>', '<p>Din punct de vedere istoric, capitalul se opune pretutindeni proprietăţii funciare în primul rând sub formă de bani, de avuţie în bani: capital comercial şi capital cămătăresc. Nu este însă nevoie să privim retrospectiv formarea capitalului pentru a vedea că banii sunt prima sa formă de manifestare. Fenomenul se repetă zilnic sub ochii noştri. Orice capital nou apare pentru prima oară pe scenă, adică pe piaţă, indiferent dacă este vorba de piaţa de mărfuri, de piaţa muncii sau de piaţa financiară, întotdeauna sub formă de bani, bani care, prin procese determinate, urmează să se transforme în capital.</p>', '<p>Banii sub forma de bani şi banii sub forma de capital se deosebesc, în primul rând, numai prin forma lor de circulaţie diferită.</p>', '<p>Forma nemijlocită a circulaţiei mărfurilor este M — B — M, transformarea mărfii în bani şi retransformarea banilor în marfă, a vinde pentru a cumpăra. Alături de această formă există însă şi o altă formă specific diferită de prima, anume forma B — M — B, transformarea banilor în marfă şi retransformarea mărfii în bani, a cumpăra pentru a vinde. Banii care în mişcarea lor parcurg această ultimă formă de circulaţie se transformă în capital, devin capital şi sunt capital chiar prin însăşi destinaţia lor.</p>', '<p>Să privim mai îndeaproape circulaţia B — M — B. Ca şi circulaţia de mărfuri simplă, ea trece prin două faze opuse. În prima fază, B — M, cumpărare, banii se transformă în marfă. În a doua fază, M — B, vânzare, marfa se transformă în bani. Unitatea ambelor faze este realizată în operaţia totală, care schimbă banii pe marfă, apoi aceeaşi marfă se schimbă din nou pe bani, marfa e cumpărată pentru a fi vândută, sau, dacă lăsăm la o parte deosebirile formale dintre cumpărare şi vânzare, marfa e cumpărată cu bani şi banii cu marfă. Rezultatul cu care se încheie întregul proces este schimbul banilor contra bani, B — B. Dacă cu 100 l. st. cumpăr 2000 de pfunzi de bumbac şi revând apoi aceşti 2000 de pfunzi de bumbac cu 110 l. st., rezultatul este că am schimbat 100 l. st. contra 110 l. st. adică bani contra bani.</p>', '<p>Este evident că procesul de circulaţie B — M — B ar fi cu totul absurd şi lipsit de conţinut dacă prin intermediul lui o valoare bănească s-ar schimba contra aceleiaşi valori băneşti, de pildă 100 l. st. contra 100 l. st. Mult mai simplă şi mai sigură ar fi metoda tezaurizatorului care reţine cele 100 l. st., în loc să le expună primejdiilor circulaţiei. Pe de altă parte, indiferent dacă negustorul revinde cu 110 l. st. bumbacul pe care l-a cumpărat cu 100 l. st., sau dacă este nevoit să-l revândă cu 100 l. st., sau chiar cu 50 l. st., în toate cazurile banii lui au efectuat o mişcare specifică şi originală, cu totul diferită de aceea care are loc în circulaţia de mărfuri simplă, de pildă în cazul ţăranului care vinde grâu şi cu banii obţinuţi îşi cumpără haine. Trebuie deci caracterizată în primul rând deosebirea formală dintre circuitele B — M — B şi M — B — M. În felul acesta va ieşi în evidenţă şi deosebirea de conţinut care se ascunde în spatele acestor deosebiri de formă.</p>', '<p>Să vedem, în primul rând, ce este comun celor două forme.</p>', '<p>Ambele circuite au aceleaşi faze opuse, M — B, vânzare, şi B — M, cumpărare. În fiecare din aceste două faze se opun unul altuia aceleaşi două elemente obiectuale, marfa şi banii, — şi două persoane având acelaşi rol economic, un cumpărător şi un vânzător. Fiecare din cele două circuite reprezintă unitatea aceloraşi faze opuse, şi în ambele cazuri această unitate se realizează prin intervenţia a trei părţi contractante, dintre care prima nu face decât să vândă, a doua nu face decât să cumpere, iar a treia cumpără şi vinde alternativ.</p>', '<p>Ceea ce deosebeşte însă din capul locului cele două circuite M — B — M şi B — M — B este ordinea inversată în care se succed aceleaşi faze opuse ale circulaţiei. Circulaţia de mărfuri simplă începe cu vânzarea şi se încheie cu cumpărarea; circulaţia banilor sub formă de capital începe cu cumpărarea şi se încheie cu vânzarea. În primul caz marfa, în al doilea caz banii sunt punctul de plecare şi de încheiere al operaţiei. În prima formă procesul în ansamblu este realizat prin intermediul banilor, în a doua formă, dimpotrivă, prin intermediul mărfii.</p>', '<p>În circulaţia M — B — M banii se transformă, în cele din urmă, în marfă, care serveşte ca valoare de întrebuinţare. Banii sunt astfel cheltuiţi definitiv. Dimpotrivă, în forma inversă, B — M — B, cumpărătorul cheltuieşte bani pentru a încasa bani în calitate de vânzător. Cumpărând marfa, el aruncă banii în circulaţie pentru a-i retrage din nou prin vânzarea aceleiaşi mărfi. El nu dă drumul banilor decât cu intenţia perfidă de a pune din nou mâna pe ei. Aşadar, aici banii sunt doar avansaţi.</p>', '<p>În forma M — B — M aceeaşi monedă îşi schimbă de două ori locul. Vânzătorul o primeşte de la cumpărător şi o plăteşte altui vânzător. Întregul proces, care începe cu încasarea de bani în schimbul mărfii, se încheie cu cheltuirea de bani în schimbul altei mărfi. În forma B — M — B are loc un fenomen invers. Aici nu aceeaşi monedă îşi schimbă locul de două ori, ci aceeaşi marfă. Cumpărătorul o primeşte din mâna vânzătorului şi o dă mai departe în mâna altui cumpărător. Aşa cum în circulaţia de mărfuri simplă dubla deplasare a aceleiaşi monede are ca rezultat trecerea ei definitivă dintr-o mână într-alta, tot astfel dubla deplasare a aceleiaşi mărfi are ca rezultat, aici, întoarcerea banilor la primul lor punct de plecare.</p>', '<p>Întoarcerea banilor la punctul lor de plecare nu depinde de faptul dacă marfa se vinde mai scump decât a fost cumpărată. Această împrejurare nu modifică decât mărimea sumei de bani care se întoarce. Fenomenul întoarcerii lor are loc de îndată ce marfa cumpărată este din nou vândută, adică de îndată ce circuitul B — M — B este efectuat în întregime. Iată, aşadar, o deosebire palpabilă între circulaţia banilor sub formă de capital şi circulaţia lor ca simpli bani.</p>', '<p>Circuitul M — B — M este efectuat în întregime atunci când vânzarea unei mărfi aduce bani, pe care cumpărarea altei mărfi îi retrage din nou. Dacă are totuşi loc o întoarcere a banilor la punctul lor de plecare, acest lucru se întâmplă numai prin reluarea sau repetarea întregului proces. Dacă vând un cuarter de grâu cu 3 l. st. şi cu aceste 3 l. st. cumpăr îmbrăcăminte, aceste 3 l. st. sunt definitiv cheltuite. Nu mai am nimic de-a face cu ele. Ele aparţin negustorului de îmbrăcăminte. Dacă vând un al doilea cuarter de grâu, banii se întorc la mine, dar nu ca urmare a primei tranzacţii, ci ca urmare a repetării ei. Banii pleacă din nou de la mine atunci când duc această a doua tranzacţie până la capăt, cumpărând din nou. În circulaţia M — B — M, cheltuirea banilor nu are nici o legătură cu întoarcerea lor. În B — M — B însă, întoarcerea banilor este determinată de însuşi felul în care ei au fost cheltuiţi. Dacă nu a avut loc această întoarcere, operaţia nu a reuşit, adică procesul a fost întrerupt fără să fi fost încheiat, întrucât lipseşte a doua fază a sa, şi anume vânzarea, care completează şi încheie cumpărarea.</p>', '<p>Circuitul M — B — M are ca punct de plecare o marfă şi se încheie cu altă marfă, care iese din sfera circulaţiei şi intră în sfera consumului. Scopul final al acestui circuit este deci consumul, satisfacerea trebuinţelor, într-un cuvânt valoarea de întrebuinţare. Dimpotrivă, circuitul B — M — B porneşte de la extremitatea bani şi se întoarce, în cele din urmă, la aceeaşi extremitate. Mobilul şi scopul său determinant este deci însăşi valoarea de schimb.</p>', '<p>În circulaţia de mărfuri simplă ambele extremităţi au aceeaşi formă economică. Ambele sunt mărfuri. Ele sunt şi mărfuri cu aceeaşi mărime a valorii. Dar ele sunt valori de întrebuinţare calitativ diferite, de pildă grâu şi îmbrăcăminte. Schimbul de produse, schimbul diferitelor substanţe în care se exprimă munca socială constituie aici conţinutul procesului. Altfel stau lucrurile în circulaţia B — M — B. La prima vedere ea pare lipsită de conţinut, dat fiind caracterul ei tautologic. Ambele extremităţi au aceeaşi formă economică. Ambele sunt bani, aşadar nu sunt valori de întrebuinţare calitativ diferite, tocmai pentru că banii sunt forma modificată a mărfurilor în care valorile lor de întrebuinţare specifice au dispărut. A schimba 100 l. st. contra bumbac şi a schimba apoi din nou acelaşi bumbac contra 100 l. st., adică a schimba pe o cale ocolită bani contra bani, un lucru contra aceluiaşi lucru, pare o operaţie pe cât de absurdă, pe atât de inutilă. O sumă de bani nu se poate deosebi în general de altă sumă de bani decât prin mărimea ei. Aşadar, procesul B — M — B nu-şi datoreşte conţinutul unei deosebiri calitative între extremităţile sale, căci ambele sunt bani, ci deosebirii cantitative dintre acestea. La sfârşit, din circulaţie sunt scoşi mai mulţi bani decât au fost aruncaţi la început. Bumbacul cumpărat cu 100 l. st. este revândut, de pildă, cu 100 + 10 l. st., adică cu 110 l. st. Forma completă a acestui proces este deci B — M — B’, B’ fiind = B + <span class="greek">Δ</span>B, adică este egal cu suma de bani avansată la început, plus un increment. Acest increment sau excedent peste valoarea iniţială îl numesc plusvaloare (surplus value). Valoarea avansată iniţial nu este numai conservată înăuntrul circulaţiei, dar ea îşi schimbă în cadrul acesteia mărimea, adăugându-şi o plusvaloare, adică creşte. Această mişcare o transformă în capital.</p>', '<p>Este posibil, ce-i drept, ca şi în M — B — M cele două extremităţi M şi M, de pildă grâul şi îmbrăcămintea, să fie din punct de vedere cantitativ valori diferite. Se poate ca ţăranul să-şi vândă grâul peste valoarea lui sau să cumpere îmbrăcămintea sub valoarea ei. Se poate ca el, la rândui lui, să fie înşelat de către negustorul de haine. Dar pentru această formă de circulaţie asemenea diferenţe de valoare sunt pur întâmplătoare. Ea nu-şi pierde importanţa şi sensul, aşa cum se întâmplă în procesul B — M — B, dacă cele două extremităţi, de pildă grâul şi hainele, sunt echivalente. Dimpotrivă, valoarea lor egală este aici o condiţie a desfăşurării normale a procesului.</p>', '<p>Repetarea sau reînnoirea procesului vânzare pentru cumpărare îşi găseşte, ca şi acest proces însuşi, măsura şi sensul în scopul final aflat în afara procesului, adică în consum, în satisfacerea anumitor trebuinţe. În procesul cumpărare pentru vânzare, dimpotrivă, începutul şi sfârşitul sunt identice, şi anume bani, valoare de schimb, şi chiar prin acest fapt mişcarea este nesfârşită. Este adevărat că B s-a transformat în B + <span class="greek">Δ</span>B, că cele 100 l. st. s-au transformat în 100 + 10. Dar, privite numai din punct de vedere calitativ, cele 110 l. st. sunt acelaşi lucru ca şi cele 100 l. st., adică bani. Şi privite din punct de vedere cantitativ, cele 110 l. st. sunt o sumă de valoare limitată, ca şi cele 100 l. st. Dacă cele 110 l. st. ar fi cheltuite ca bani, ele şi-ar pierde rolul. Ele ar înceta de a mai fi capital. Retrase din circulaţie, ele se pietrifică sub formă de tezaur şi nu mai sporesc cu nici un farthing, chiar dacă ar sta până în ziua de apoi. Dacă este vorba deci de valorificarea valorii, necesitatea de valorificare este aceeaşi pentru 110 l. st. ca şi pentru 100 l. st., întrucât amândouă sunt expresii limitate ale valorii de schimb, având amândouă aceeaşi menire, anume de a se apropia de avuţia absolută prin creşterea mărimii lor. Este adevărat că, pentru un moment, valoarea de 100 l. st. avansată iniţial se deosebeşte de plusvaloarea de 10 l. st., care i se adaugă în circulaţie, dar această deosebire dispare imediat. La sfârşitul procesului nu apare într-o parte valoarea iniţială de 100 l. st. şi în cealaltă parte plusvaloarea de 10 l. st. Apare o singură valoare de 110 l. st., care se află exact în aceeaşi formă aptă pentru a putea începe procesul de valorificare ca şi cele 100 l. st. iniţiale. La capătul mişcării banii apar ca un nou început al ei. <a href="javascript:void(0);" id="n147">[147]</a> Sfârşitul fiecărui circuit în care se efectuează cumpărarea pentru vânzare formează astfel de la sine începutul unui nou circuit. Circulaţia de mărfuri simplă — vânzarea pentru cumpărare — serveşte drept mijloc pentru realizarea scopului final situat în afara circulaţiei, anume însuşirea de valori de întrebuinţare, satisfacerea trebuinţelor. Dimpotrivă, circulaţia banilor sub formă de capital este un scop în sine, căci numai înăuntrul acestei mişcări mereu reînnoite se realizează creşterea valorii. Mişcarea capitalului este de aceea nelimitată. <a href="javascript:void(0);" id="n148">[148]</a></p>', '<p>În calitate de exponent conştient al acestui proces, posesorul de bani devine capitalist. Persoana lui, sau, mai exact, buzunarul lui, este punctul din care pleacă şi la care se întorc banii. Conţinutul obiectiv al acestei circulaţii — sporirea valorii — constituie scopul subiectiv urmărit de el, şi numai în măsura în care însuşirea progresivă a avuţiei abstracte este singurul mobil al operaţiilor sale funcţionează el în calitate de capitalist, adică în calitate de capital personificat, dotat cu voinţă şi cu conştiinţă. De aceea valoarea de întrebuinţare nu trebuie considerată niciodată ca fiind scopul nemijlocit urmărit de capitalist. De asemenea, scopul lui nu este câştigul izolat, ci câştigul, mişcarea necontenită a acestuia. Această tendinţă de îmbogăţire absolută, această goană nebună după valoare îi este comună capitalistului şi tezaurizatorului, dar <a id="cit78"></a>în timp ce tezaurizatorul nu este decât un capitalist nebun, capitalistul este un tezaurizator raţional. Sporirea neîncetată a valorii, sporire pe care tezaurizatorul încearcă s-o înfăptuiască salvând banii de la primejdiile circulaţiei, capitalistul, mai deştept, o obţine aruncându-i mereu în circulaţie.</p>', '<p>Formele independente, formele bani, pe care le îmbracă valoarea mărfurilor în cadrul circulaţiei simple, nu fac decât să mijlocească schimbul de mărfuri şi dispar în rezultatul final al mişcării. În circulaţia B — M — B, dimpotrivă, atât marfa cât şi banii funcţionează doar ca nişte moduri de existenţă diferite ale valorii înseşi, banii fiind modul ei de existenţă general, iar marfa modul ei special, sau, ca să spunem aşa, deghizat. Valoarea trece mereu dintr-o formă în alta, fără a se pierde în aceasta mişcare, şi se transformă astfel într-un factor automat. Dacă fixăm diferitele forme de manifestare pe care valoarea care se valorifică le ia în mod alternativ în circuitul vieţii sale, obţinem următoarele definiţii: <a id="cit79"></a>capitalul este bani, capitalul este marfă. De fapt însă valoarea devine aici factorul activ al unui proces în care, prin alternarea continuă a formelor bani şi marfă, ea îşi schimbă propria ei mărime, se îndepărtează, ca plusvaloare, de sine însăşi ca valoare iniţială, se autovalorifică. Căci mişcarea în care ea îşi adaugă plusvaloare este mişcarea ei proprie; valorificarea ei este, aşadar, o autovalorificare. Ea a căpătat calitatea ocultă de a crea valoare pentru că este valoare. Ea naşte pui vii sau cel puţin face ouă de aur.</p>', '<p>Ca factor activ al unui asemenea proces, în care valoarea îmbracă şi dezbracă alternativ forma bani şi forma marfă, conservându-se însă şi mărindu-se în această alternare, ea are nevoie, în primul rând, de o formă independentă, în care să se constate identitatea ei cu sine însăşi. Şi această formă ea o posedă numai în bani. Banii constituie deci punctul de plecare şi punctul final al oricărui proces de valorificare. Au fost 100 l. st., acum sunt 110 l. st. etc. Dar banii înşişi nu sunt aici decât una din formele valorii, căci aceasta are două forme. Dacă nu iau forma de marfă, banii nu devin capital. Prin urmare, banii nu se află aici într-un raport ostil faţă de marfă, ca în cazul tezaurizării. Capitalistul ştie că toate mărfurile, indiferent de aspect şi de miros, sunt, potrivit şi credinţei şi adevărului, bani, prin însăşi esenţa lor, adevăraţi evrei circumcişi, şi că, în plus, ele sunt mijloace miraculoase pentru a face din bani mai mulţi bani.</p>', '<p>Dacă în circulaţia simplă valoarea mărfurilor dobândeşte faţă de valoarea lor de întrebuinţare cel mult forma independentă a banilor, ea apare aici deodată ca o substanţă aflată într-un proces de automişcare pentru care marfa şi banii nu sunt amândouă decât simple forme. Mai mult. În loc de a exprima raportul între mărfuri, ea intră acum, ca să spunem aşa, într-un raport privat cu sine însăşi. Ca valoare iniţială, ea se deosebeşte de sine însăşi ca plusvaloare, aşa cum dumnezeu-tatăl se deosebeşte de sine însuşi ca dumnezeu-fiul, deşi ambii sunt de aceeaşi vârstă şi formează de fapt o singură persoană. Numai prin plusvaloarea de 10 l. st. cele 100 l. st. avansate devin capital, şi imediat ce au devenit capital, imediat ce a fost creat fiul şi prin fiu tatăl, deosebirea dispare din nou şi amândouă sunt una, 110 l. st.</p>', '<p>Valoarea devine astfel valoare în automişcare, bani în automişcare, şi ca atare capital. Ea provine din sfera circulaţiei, se întoarce în sfera circulaţiei, se menţine şi se multiplică în ea, se întoarce sporită din ea şi reia mereu acelaşi circuit. B — B’, bani ce nasc bani — money which begets money —, aşa au caracterizat capitalul primii lui interpreţi, mercantiliştii.</p>', '<p>A cumpăra pentru a vinde, sau, mai exact, a cumpăra pentru a vinde mai scump, B — M — B’, pare a fi, la prima vedere, o formă proprie doar unei categorii de capital, capitalului comercial. Dar şi capitalul industrial este bani care se transformă în marfă şi care se retransformă în mai mulţi bani prin vânzarea mărfii. Anumite acte care ar putea să aibă loc între cumpărare şi vânzare în afara sferei circulaţiei nu schimbă cu nimic această formă a mişcării. În sfârşit, în capitalul purtător de dobândă, circulaţia B — M — B’ se prezintă prescurtată, ea se prezintă în rezultatul ei, fără veriga intermediară, în stil lapidar, ca să spunem aşa, sub forma B — B’, bani egali cu bani mai mulţi, ca valoare care este mai mare decât ea însăşi.</p>', '<p>Aşadar, B — M — B’ este într-adevăr formula generală a capitalului, aşa cum apare el nemijlocit în sfera circulaţiei.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>3. Cumpărarea şi vânzarea forţei de muncă</b></p>', '<p>Modificarea valorii banilor care urmează să se transforme în capital nu poate să se producă chiar în aceşti bani, căci ca mijloc de cumpărare şi ca mijloc de plată ei nu fac decât să realizeze preţul mărfurilor cumpărate cu ei sau plătite cu ei, în timp ce, rămânând în forma lor proprie, ei sunt, ca să spunem aşa, doar valoare pietrificată, a cărei mărime nu se schimbă. De asemenea, modificarea nu poate rezulta din al doilea act al circulaţiei, din revânzarea mărfii, căci acest act nu face decât să transforme marfa din forma ei naturală din nou în forma bani. Prin urmare, se modifică marfa cumpărată în primul act B — M, şi nu valoarea ei, deoarece se schimbă echivalente, iar mărfurile se plătesc la valoarea lor. Modificarea nu poate să provină deci decât din valoarea de întrebuinţare ca atare, adică din consumarea mărfii. Pentru a scoate valoare din consumarea unei mărfi, posesorul nostru de bani ar trebui să fie atât de norocos, încât să descopere în sfera circulaţiei, adică pe piaţă, o marfă a cărei valoare de întrebuinţare să aibă ea însăşi însuşirea specifică de a fi sursă de valoare, o marfă a cărei consumare efectivă să constituie, aşadar, materializare de muncă, deci creare de valoare. Şi posesorul de bani găseşte pe piaţă o asemenea marfă specifică — capacitatea de muncă sau forţa de muncă.</p>', '<p>Prin forţă de muncă sau capacitate de muncă se înţelege totalitatea aptitudinilor fizice şi intelectuale pe care le posedă organismul, personalitatea vie a omului, şi pe care omul le pune în funcţiune atunci când produce valori de întrebuinţare de un fel oarecare.</p>', '<p>Dar pentru ca posesorul de bani să găsească forţa de muncă sub formă de marfă pe piaţă, trebuie să fie îndeplinite diferite condiţii. Schimbul de mărfuri ca atare nu implică alte relaţii de dependenţă decât cele care rezultă din propria sa natură. Pornind de la această premisă, forţa de muncă poate să apară pe piaţă ca marfă numai dacă şi în măsura în care este oferită spre vânzare sau este vândută, ca marfă, de către propriul ei posesor, de persoana căreia îi aparţine. Pentru ca posesorul ei s-o poată vinde ca marfă, trebuie ca el să poată dispune de ea; trebuie deci ca el să fie proprietarul liber al capacităţii sale de muncă, al persoanei sale. <a href="javascript:void(0);" id="n149">[149]</a> El şi posesorul de bani se întâlnesc pe piaţă şi intră în relaţii unul cu altul ca posesori de marfă cu drepturi egale, care se deosebesc doar prin aceea că unul este cumpărător, celălalt vânzător, fiind deci amândoi persoane egale din punct de vedere juridic. Pentru perpetuarea acestor relaţii este nevoie ca proprietarul forţei de muncă să vândă forţa de muncă de fiecare dată numai pentru un timp determinat, căci dacă o vinde în întregime, o dată pentru totdeauna, el se vinde pe sine însuşi, transformându-se din om liber un sclav, din posesor de marfă în marfă. El, ca persoană, trebuie în permanenţă să se comporte faţă de forţa sa de muncă ca faţă de proprietatea sa, deci ca faţă de marfa sa proprie, şi acest lucru este posibil numai în măsura în care el o pune de fiecare dată la dispoziţia cumpărătorului pentru o perioadă de timp determinată, pentru a fi consumată fără a renunţa deci, prin înstrăinarea forţei de muncă, la proprietatea asupra ei. <a href="javascript:void(0);" id="n150">[150]</a></p>', '<p>A doua condiţie esenţială pentru ca posesorul de bani să găsească pe piaţă forţa de muncă sub formă de marfă este ca posesorul ei, în loc să poată vinde mărfuri în care să fie materializată munca sa, să fie nevoit, dimpotrivă, să ofere spre vânzare, ca marfă, chiar forţa sa de muncă, existentă numai în organismul său.</p>', '<p>Pentru ca cineva să vândă mărfuri diferite de forţa sa de muncă, el trebuie să posede, fireşte, mijloace de producţie, de pildă materii prime, unelte de muncă etc. El nu poate să confecţioneze cizme dacă nu are piele. În afară de aceasta, el are nevoie de mijloace de subzistenţă. Nimeni, nici chiar un visător incurabil, nu poate trăi din produse ale viitorului, deci nici din valori de întrebuinţare a căror producţie nu a fost încă terminată, şi, ca în prima zi a apariţiei sale pe pământ, omul trebuie să consume în fiecare zi înainte de a produce şi în timp ce produce. Dacă produsele sunt produse ca mărfuri, ele trebuie vândute după ce au fost produse şi pot satisface trebuinţele producătorului abia după ce au fost vândute. La timpul de producţie se adaugă timpul necesar pentru vânzare.</p>', '<p>Pentru transformarea banilor în capital, posesorul de bani trebuie deci să găsească pe piaţa de mărfuri pe muncitorul liber, liber în dublu sens, pe de o parte în sensul că dispune ca persoană liberă de forţa sa de muncă, ca de o marfă a sa, pe de altă parte în sensul că nu are de vânzare alte mărfuri, este, ca să spunem aşa, liber de toate, lipsit de cele necesare pentru realizarea forţei sale de muncă.</p>', '<p>Pe posesorul de bani, care nu vede în piaţa muncii decât o secţiune specială a pieţei de mărfuri, nu-l interesează de ce îl întâlneşte pe acest muncitor liber în sfera circulaţiei. Şi deocamdată acest lucru nu ne interesează nici pe noi. Noi reţinem din punct de vedere teoretic această stare de fapt, aşa cum posesorul de bani o reţine din punct de vedere practic. Un lucru însă este clar. Natura nu produce pe de o parte posesori de bani sau de marfă, şi pe de altă parte simpli posesori ai propriilor lor forţe de muncă. Această relaţie nu este o relaţie naturală, după cum nu este nici o relaţie socială comună tuturor perioadelor istorice. Ea însăşi este, evident, rezultatul unei dezvoltări istorice anterioare, produsul multor transformări economice, al dispariţiei unui şir întreg de formaţiuni vechi ale producţiei sociale.</p>', '<p>Şi categoriile economice pe care le-am analizat până acum poartă amprenta istoriei. Existenţa produsului ca marfă este legată de condiţii istorice determinate. Pentru a deveni marfă, produsul nu trebuie să fie produs pentru a servi ca mijloc de subzistenţă nemijlocit pentru producătorul însuşi. Dacă am fi mers mai departe cu analiza şi am fi pus întrebarea: în ce condiţii toate produsele, sau cel puţin majoritatea lor, iau forma de marfă, am fi văzut că acest lucru are loc numai pe baza unui mod de producţie cu totul specific, pe baza modului de producţie capitalist. Aceasta depăşea însă cadrul analizei mărfii. Producţia de mărfuri şi circulaţia mărfurilor pot avea loc chiar atunci când imensa majoritate a masei de produse destinate nemijlocit satisfacerii trebuinţelor proprii nu se transformă în marfă, când deci procesul social de producţie este încă departe de a fi dominat în toată întinderea şi profunzimea lui de valoarea de schimb. Transformarea produsului în marfă presupune ca în cadrul societăţii, diviziunea muncii să fie atât de dezvoltată încât delimitarea valorii de întrebuinţare de valoarea de schimb, delimitare care abia începe în schimbul direct, să fie un fapt împlinit. O asemenea treaptă de dezvoltare este însă istoriceşte comună celor mai diferite formaţiuni economice.</p>', '<p>Pe de altă parte, analizând banii, vedem că existenţa lor presupune un anumit grad de dezvoltare a schimbului de mărfuri. Formele speciale ale banilor — simplu echivalent al mărfurilor, mijloc de circulaţie, mijloc de plată, tezaur şi bani universali, — indică, după importanţa diferită şi după preponderenţa relativă a uneia sau a alteia dintre funcţii, trepte foarte diferite ale procesului social de producţie. Totuşi experienţa arată că este suficientă o circulaţie a mărfurilor relativ slab dezvoltată pentru ca toate aceste forme să ia naştere. Altfel stau lucrurile cu capitalul. Condiţiile istorice pentru existenţa lui nu sunt nicidecum epuizate prin existenţa circulaţiei mărfurilor şi a circulaţiei banilor. El apare numai acolo unde posesorul mijloacelor de producţie şi al mijloacelor de subzistenţă găseşte pe piaţă pe muncitorul liber, ca vânzător al forţei sale de muncă, şi această condiţie istorică cuprinde o întreagă istorie universală. Capitalul anunţă astfel chiar din momentul apariţiei lui o epocă nouă în procesul social de producţie. <a href="javascript:void(0);" id="n151">[151]</a></p>', '<p>Această marfă specifică, forţa de muncă, trebuie privită mai îndeaproape. La fel ca şi toate celelalte mărfuri, ea are o valoare. <a href="javascript:void(0);" id="n152">[152]</a> Cum se determină această valoare?</p>', '<p>Valoarea forţei de muncă este determinată, ca şi valoarea oricărei alte mărfi, de timpul de muncă necesar pentru producerea, deci şi pentru reproducerea acestui articol specific. În măsura în care este valoare, forţa de muncă însăşi întruchipează o cantitate determinată de muncă socială medie materializată în ea. Forţa de muncă nu există decât ca o capacitate a individului viu. Producerea forţei de muncă presupune deci existenţa individului. Existenţa individului fiind dată, producerea forţei de muncă constă în reproducerea individului, în întreţinerea lui. Pentru întreţinerea sa, individul viu are nevoie de o anumită cantitate de mijloace de subzistenţă. Timpul de muncă necesar pentru producerea forţei de muncă se reduce deci la timpul de muncă necesar pentru producerea acestor mijloace de subzistenţă, sau, cu alte cuvinte, valoarea forţei de muncă este valoarea mijloacelor de subzistenţă necesare pentru întreţinerea posesorului ei. Dar forţa de muncă se realizează numai prin manifestarea ei exterioară; ea se realizează numai în muncă. În procesul realizării ei, în muncă, omul cheltuieşte o anumită cantitate de muşchi, nervi, creier etc. care trebuie înlocuită. Această cheltuire sporită cere o compensare sporită. <a href="javascript:void(0);" id="n153">[153]</a> Dacă proprietarul forţei de muncă a muncit astăzi, el trebuie să fie în stare să repete şi mâine acelaşi proces, în aceleaşi condiţii de forţă şi de sănătate. Cantitatea mijloacelor de subzistenţă trebuie deci să fie suficientă pentru a-l menţine pe individul care munceşte ca atare în starea sa normală de viaţă. Trebuinţele naturale înseşi, hrana, îmbrăcămintea, încălzitul, locuinţa etc., diferă în funcţie de particularităţile climatice şi de alte particularităţi naturale ale unei ţări sau alteia. Pe de altă parte, volumul aşa-numitelor trebuinţe, ca şi modul de satisfacere a lor sunt ele înseşi un produs istoric şi deci depind în mare măsură de gradul de civilizaţie al ţării şi, între altele, esenţial de obiceiurile, de exigenţele şi de condiţiile în care clasa de muncitori liberi s-a format. <a href="javascript:void(0);" id="n154">[154]</a> În opoziţie cu celelalte mărfuri, determinarea valorii forţei de muncă conţine deci un element istoric şi moral. Dar pentru o anumită ţară într-o anumită perioadă, volumul mediu al mijloacelor de subzistenţă necesare este dat.</p>', '<p>Proprietarul forţei de muncă este muritor. Pentru ca apariţia sa pe piaţă să fie continuă, după cum presupune transformarea continuă a banilor în capital, vânzătorul forţei de muncă trebuie să se perpetueze „aşa cum se perpetuează orice fiinţă vie, prin reproducere“. <a href="javascript:void(0);" id="n155">[155]</a> Forţele de muncă sustrase pieţei prin uzură şi moarte trebuie mereu înlocuite cel puţin cu un număr egal de forţe de muncă noi. Cantitatea mijloacelor de subzistenţă necesare producerii forţei de muncă cuprinde deci şi mijloacele de subzistenţă pentru înlocuitori, adică pentru copiii muncitorilor, astfel ca această rasă de posesori de marfă sui-generis să se perpetueze pe piaţa mărfurilor. <a href="javascript:void(0);" id="n156">[156]</a></p>', '<p>Pentru a modifica natura general umană în aşa fel încât ea să dobândească îndemânare şi iscusinţă într-o anumită ramură de muncă şi să devină forţă de muncă dezvoltată şi specifică, este nevoie de o anumită instruire sau educare, care, la rândul ei, costă o sumă mai mare sau mai mică de echivalente-marfă. Cheltuielile pentru instruire variază în funcţie de calificarea forţei de muncă. Aceste cheltuieli de instruire, infime pentru forţa de muncă obişnuită, intră, aşadar, în sfera valorilor cheltuite pentru producerea ei.</p>', '<p>Valoarea forţei de muncă se reduce la valoarea unei anumite cantităţi de mijloace de subzistenţă. Din această cauză, ea variază o dată cu valoarea acestor mijloace de subzistenţă, adică o dată cu mărimea timpului de muncă necesar pentru producerea lor.</p>', '<p>O parte din mijloacele de subzistenţă, de pildă alimentele, combustibilul etc., se consumă zilnic şi, prin urmare, trebuie înlocuite zilnic. Alte mijloace de subzistenţă, ca îmbrăcămintea, mobila etc., se uzează în intervale de timp mai lungi şi deci nu trebuie înlocuite decât la intervale de timp mai lungi. Unele mărfuri trebuie cumpărate, adică plătite, zilnic, altele săptămânal, altele trimestrial etc. Indiferent însă de modul cum s-ar repartiza suma acestor cheltuieli, în decurs de un an de pildă, ea trebuie să fie acoperită prin venitul mediu pe o zi. Dacă masa mărfurilor necesare zilnic pentru producerea forţei de muncă = A, masa mărfurilor necesare săptămânal = B, iar a celor necesare trimestrial = C etc., cantitatea medie zilnică a acestor mărfuri = 365A + 52B + 4C + etc. / 365. Să presupunem că în această masă de mărfuri, necesară pentru ziua medie, sunt cuprinse 6 ore de muncă socială; atunci în forţa de muncă se materializează zilnic o jumătate de zi de muncă socială medie, sau, cu alte cuvinte, pentru producerea zilnică a forţei de muncă este necesară o jumătate de zi de muncă. Această cantitate de muncă necesară pentru producerea zilnică a forţei de muncă constituie valoarea ei pe o zi, sau valoarea forţei de muncă reproduse zilnic. Dacă o jumătate de zi de muncă socială medie se exprimă într-o masă de aur de 3 şilingi sau într-un taler, atunci un taler este preţul care corespunde valorii pe o zi a forţei de muncă. Dacă posesorul forţei de muncă o oferă spre vânzare cu un taler pe zi, preţul ei de vânzare este egal cu valoarea ei, şi această valoare o plăteşte, conform presupunerii noastre, posesorul de bani, dornic să-şi transforme talerii în capital.</p>', '<p>Limita inferioară sau limita minimă a valorii forţei de muncă o constituie valoarea unei mase de mărfuri fără de care purtătorul forţei de muncă, omul, nu-şi poate reînnoi procesul de viaţă, adică valoarea mijloacelor de subzistenţă, fiziceşte indispensabile. Dacă preţul forţei de muncă scade până la acest minim, el scade sub valoarea ei, căci în felul acesta ea nu se poate menţine şi nu se poate manifesta decât într-o formă redusă. Valoarea oricărei mărfi este însă determinată de timpul de muncă necesar pentru producerea unei mărfi de calitate normală.</p>', '<p>Ar fi sentimentalism ieftin a considera grosolană această determinare a valorii forţei de muncă, determinare care derivă din însăşi natura lucrurilor, şi a te lamenta, aşa cum face de pildă Rossi:</p>', '<blockquote>„A concepe capacitatea de muncă (puissance de travail) făcând abstracţie de mijloacele de subzistenţă ale muncii în decursul procesului de producţie înseamnă a concepe o himeră (être de raison). Cine spune muncă, cine spune capacitate de muncă spune în acelaşi timp muncitori şi mijloace de subzistenţă, muncitori şi salariu“. <a href="javascript:void(0);" id="n157">[157]</a></blockquote>', '<p>Capacitatea de muncă nu înseamnă muncă, după cum capacitatea de a digera nu înseamnă digestie. Pentru ca acest din urmă proces să aibă loc, este nevoie, după cum se ştie, de ceva mai mult decât de un stomac bun. Cine vorbeşte despre capacitate de muncă nu face abstracţie de mijloacele de subzistenţă necesare pentru menţinerea ei. Valoarea ei îşi găseşte expresia în valoarea acestor mijloace de subzistenţă. Dacă nu e vândută, ea nu aduce nici un folos muncitorului, care resimte, dimpotrivă, ca o necesitate naturală stringentă faptul că capacitatea sa de muncă a avut nevoie de o anumită cantitate de mijloace de subzistenţă pentru producerea ei şi are mereu nevoie de alte asemenea cantităţi pentru reproducerea ei. El descoperă atunci împreună cu Sismondi că „capacitatea de muncă... nu este nimic dacă nu este vândută“. <a href="javascript:void(0);" id="n158">[158]</a></p>', '<p>Particularitatea acestei mărfi specifice, a forţei de muncă, se exprimă, între altele, în faptul că, prin încheierea contractului între cumpărător şi vânzător, valoarea ei de întrebuinţare nu trece efectiv în mâna cumpărătorului. Valoarea ei era determinată, ca şi valoarea oricărei alte mărfi, înainte ca ea să fi intrat în circulaţie, căci o cantitate determinată de muncă socială a fost cheltuită pentru producerea forţei de muncă, dar valoarea ei de întrebuinţare constă abia în manifestarea ei ulterioară. Aşadar, înstrăinarea forţei şi manifestarea ei reală, adică existenţa ei ca valoare de întrebuinţare, nu coincid în timp. La mărfuri de felul acesta însă, la care înstrăinarea formală a valorii de întrebuinţare prin vânzare şi transferarea ei reală în mâinile cumpărătorului nu coincid în timp, banii cumpărătorului funcţionează, în majoritatea cazurilor, ca mijloc de plată. În toate ţările cu mod de producţie capitalist, forţa de muncă este plătită abia după ce a funcţionat în cursul perioadei de timp stabilite prin contract, de pildă la sfârşit de săptămână. Pretutindeni muncitorul îi avansează deci capitalistului valoarea de întrebuinţare a forţei de muncă; el îl lasă pe cumpărător s-o consume înainte de a i se fi plătit preţul ei; pretutindeni muncitorul îl creditează deci pe capitalist. Că această creditare nu este o simplă iluzie ne-o dovedeşte nu numai pierderea eventuală a salariului creditat, în cazul când capitalistul dă faliment, ci şi o serie de alte consecinţe cu efecte mai profunde. Totuşi natura schimbului de mărfuri însuşi nu este afectată câtuşi de puţin, indiferent dacă banii funcţionează ca mijloc de cumpărare sau ca mijloc de plată. Preţul forţei de muncă este stabilit prin contract, cu toate că este realizat abia ulterior, ca şi chiria unei case. Forţa de muncă este vândută, cu toate că este plătită abia ulterior. Pentru înţelegerea clară a acestei relaţii este însă bine să presupunem deocamdată că posesorul forţei de muncă primeşte concomitent cu vânzarea forţei de muncă preţul stipulat prin contract.</p>', '<p>Cunoaştem acum modul de determinare a valorii care i se plăteşte posesorului acestei mărfi specifice, forţa de muncă, de către posesorul de bani. Valoarea de întrebuinţare pe care acesta din urmă o primeşte în schimb apare abia în întrebuinţarea ei efectivă, în procesul de consum al forţei de muncă. Toate lucrurile necesare acestui proces, ca materii prime etc., posesorul de bani le cumpără pe piaţa de mărfuri şi le plăteşte la preţul lor integral. Procesul de consum al forţei de muncă este, totodată, procesul de producţie a mărfii şi a plusvalorii. Consumul forţei de muncă, asemenea consumului oricărei alte mărfi, are loc în afara pieţei, adică în afara sferei circulaţiei. Dar să părăsim această sferă zgomotoasă, în care totul se petrece la suprafaţă şi sub ochii tuturor, şi, împreună cu posesorul de bani şi cu posesorul forţei de muncă, să păşim în lăcaşul tainic al producţiei, la intrarea căruia stă scris: No admittance except on business [intrarea particularilor strict oprită]. Aici vom vedea nu numai cum produce capitalul, ci şi cum este produs capitalul. Misterul obţinerii plusvalorii trebuie în sfârşit să ni se dezvăluie.</p>', '<p>Sfera circulaţiei sau a schimbului de mărfuri, în cadrul căreia se efectuează cumpărarea şi vânzarea forţei de muncă, este de fapt un adevărat paradis al drepturilor înnăscute ale omului. Aici domneşte în mod exclusiv libertatea, egalitatea, proprietatea şi Bentham. Libertate! Căci cumpărătorul şi vânzătorul unei mărfi, de pildă ai forţei de muncă, nu sunt supuşi decât voinţei lor libere. Ei încheie contractul ca persoane libere, cu drepturi egale. Contractul este rezultatul final, în care voinţele lor îşi găsesc o expresie juridică comună. Egalitate! Căci ei se raportează unul la altul ca posesori de marfă şi schimbă echivalent contra echivalent. Proprietate! Căci fiecare dispune numai de ceea ce este al lui. Bentham! Căci fiecare din ei se gândeşte numai la sine însuşi. Singura forţă care îi uneşte este goana după avantaje personale, rapacitatea, interesul personal. Dar tocmai pentru că fiecare se gândeşte numai la sine şi niciodată la altul, în virtutea unei armonii prestabilite a lucrurilor sau sub auspiciile unei providenţe ingenioase, ei fac numai ceea ce e în avantajul lor reciproc, în folosul lor comun, în interesul lor general.</p>', '<p>Acum, când părăsim sfera circulaţiei simple, adică a schimbului de mărfuri, din care adeptul vulgaris al liberului schimb soarbe concepţiile, noţiunile şi etalonul tuturor raţionamentelor asupra societăţii în care domnesc capitalul şi munca salariată, observăm că fizionomia acestor dramatis personae ale noastre se schimbă întrucâtva. Fostul posesor de bani păşeşte înainte în calitate de capitalist, iar posesorul forţei de muncă îl urmează în calitate de muncitor al său; primul zâmbeşte semnificativ şi este foarte aferat; celălalt înaintează timid, în silă, ca omul care şi-a dus la târg propria sa piele şi care nu mai are de aşteptat altceva decât un singur lucru — ca această piele să-i fie tăbăcită.</p>'],
'idChr': '2.08.05text',
'title': `Capitolul patru. Transformarea banilor în capital`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul cinci.<br/>Procesul muncii şi procesul de valorificare</h6>', '<p class="mid" style="text-align: center;"><b>1. Procesul muncii</b></p>', '<p>Întrebuinţarea forţei de muncă este însăşi munca. Cel care cumpără forţa de muncă o consumă punându-l pe vânzătorul ei să muncească. Acesta din urmă devine astfel actu [în fapt] forţă de muncă în acţiune. El devine muncitor, calitate pe care înainte o avea doar potentia [potenţial]. Pentru a-şi exprima munca în mărfuri, el trebuie s-o exprime înainte de toate în valori de întrebuinţare, în lucruri care servesc la satisfacerea unor trebuinţe oarecare. Capitalistul îl pune, aşadar, pe muncitor să confecţioneze o valoare de întrebuinţare anumită, un articol determinat. Producţia de valori de întrebuinţare, sau bunuri, nu-şi schimbă natura generală prin faptul că ea se efectuează pentru capitalist şi sub controlul capitalistului. Procesul de muncă trebuie deci privit mai întâi independent de orice formă socială determinată.</p>', '<p><a id="cit80"></a>Munca este în primul rând un proces între om şi natură, un proces în care omul mijloceşte, reglementează şi controlează prin propria sa activitate schimbul de substanţe dintre el şi natură. El însuşi se opune naturii ca una din propriile ei forţe. Forţele naturale care aparţin trupului său, braţele şi picioarele, capul şi mâinile, el le pune în mişcare pentru a lua în stăpânire într-o formă utilă propriei sale vieţi substanţele din natură. Acţionând astfel asupra naturii exterioare şi transformând-o, el transformă totodată propria sa natură. El dezvoltă forţele ei latente şi îşi subordonează jocul forţelor ei. Noi nu ne vom ocupa aici de primele forme, animalice, instinctive, ale muncii. Un foarte lung interval de timp desparte stadiul în care munca omenească nu se lepădase încă de forma ei instinctivă, primară, de stadiul în care muncitorul apare pe piaţa de mărfuri ca vânzător al propriei sale forţe de muncă. Noi presupunem munca într-o formă proprie exclusiv omului. Păianjenul efectuează operaţii asemănătoare celor ale ţesătorului, iar albina face de ruşine, prin construcţia celulelor ei de ceară, pe mulţi arhitecţi. Ceea ce deosebeşte însă de la început pe arhitectul cel mai prost de albina cea mai perfectă este faptul că el construieşte celula în cap înainte de a o construi din ceară. La sfârşitul procesului de muncă apare un rezultat care încă la începutul acestui proces exista ideal în imaginaţia muncitorului. Omul nu se limitează la a modifica forma elementului din natură, ci el îşi realizează totodată scopul său pe care îl cunoaşte, care determină legic modul şi caracterul activităţii lui şi căruia el trebuie să-i subordoneze voinţa sa. Iar această subordonare nu este un act izolat. În afară de efortul organelor care efectuează munca, se cere pentru toată durata muncii o voinţă îndreptată spre un scop bine determinat — voinţă care se manifestă sub forma atenţiei — şi anume cu atât mai mult cu cât munca îl captivează mai puţin pe muncitor prin conţinutul ei propriu şi prin modul în care ea se efectuează, deci cu cât ea îi oferă mai puţină satisfacţie ca joc al propriilor sale forţe fizice şi intelectuale.</p>', '<p>Elementele simple ale procesului muncii sunt activitatea îndreptată spre un scop sau munca însăşi, obiectul muncii şi mijloacele ei.</p>', '<p>Pământul (în care, din punct de vedere economic, este inclusă şi apa), care asigură iniţial omului provizii, mijloace de subzistenţă de-a gata, există, fără contribuţia omului, ca obiect general al muncii omeneşti. Toate lucrurile pe care munca nu face decât să le rupă de legătura lor directă cu pământul sunt obiecte ale muncii date de natură. De pildă, peştele este prins şi scos din elementul în care trăieşte, apa; lemnul este tăiat din pădurea seculară, minereul este extras din adâncurile pământului. Dar dacă obiectul muncii a fost filtrat, ca să spunem aşa, prin muncă anterioară, îl numim materie primă. De pildă, minereul extras şi apoi spălat. Orice materie primă este obiect al muncii, dar nu orice obiect al muncii este materie primă. Numai după ce a suferit o schimbare prin intermediul muncii, obiectul muncii devine materie primă.</p>', '<p>Mijlocul de muncă este un lucru sau un complex de lucruri pe care muncitorul le intercalează între el şi obiectul muncii şi cu ajutorul căruia el transmite asupra acestui obiect activitatea exercitată. El se foloseşte de însuşirile mecanice, fizice şi chimice ale lucrurilor pentru a le face să acţioneze ca mijloace ale puterii sale asupra altor lucruri, potrivit scopului urmărit de el. <a href="javascript:void(0);" id="n159">[159]</a> Dacă facem abstracţie de aproprierea mijloacelor de subzistenţă ce se găsesc gata în natură, de pildă a fructelor, în care caz propriile organe ale muncitorului servesc ca mijloace de muncă, ceea ce muncitorul îşi însuşeşte direct nu este obiectul muncii, ci mijlocul de muncă. În felul acesta, elementul natural devine un organ al activităţii lui, organ pe care el îl adaugă propriilor sale organe, prelungindu-şi, în pofida bibliei, trupul său natural. Pământul este prima sa magazie de provizii şi totodată primul său arsenal al mijloacelor de muncă. El îi furnizează, de pildă, piatra, pe care o aruncă, cu care freacă, striveşte, taie etc. Pământul însuşi este un mijloc de muncă; dar pentru a putea servi ca mijloc de muncă în agricultură, presupune, la rândul lui, o serie întreagă de alte mijloace de muncă şi o dezvoltare relativ înaltă a forţei de muncă. În general, în momentul în care a atins un oarecare grad de dezvoltare, procesul muncii are nevoie de mijloace de muncă prelucrate. În peşterile străvechi locuite de oameni găsim unelte şi arme de piatră. Alături de piatra, lemnul, oasele şi scoicile prelucrate, la începutul istoriei omenirii rolul principal ca mijloc de muncă îl joacă animalul domesticit, adică animalul transformat datorită muncii. Întrebuinţarea şi crearea mijloacelor de muncă, deşi există în germene şi la unele specii de animale, caracterizează procesul de muncă specific omenesc şi de aceea Franklin îl defineşte pe om ca «a toolmaking animal», un animal care face unelte. Aceeaşi importanţă pe care o au fosilele pentru cunoaşterea speciilor de animale dispărute o au resturile de mijloace de muncă pentru studierea formaţiunilor social-economice dispărute. Epocile economice se deosebesc nu prin ceea ce se produce, ci prin modul cum se produce, cu ce mijloace de muncă.</p>', '<p>Mijloacele de muncă indică nu numai gradul de dezvoltare a forţei de muncă omeneşti, ci şi relaţiile sociale în cadrul cărora se desfăşoară munca. Dintre mijloacele de muncă înseşi, mijloacele de muncă mecanice, a căror totalitate poate fi denumită sistemul osos şi muscular al producţiei, prezintă mult mai multe elemente caracteristice specifice unei epoci determinate de producţie socială, decât mijloacele de muncă ce servesc doar ca recipiente pentru obiectul muncii şi a căror totalitate poate fi numită în mod cu totul general sistemul vascular al producţiei, ca, de pildă, ţevi, butoaie, coşuri, vase etc. Numai în industria chimică ele au un rol important.</p>', '<p>În afară de lucrurile prin intermediul cărora munca acţionează asupra obiectului ei şi care servesc deci într-un fel sau altul ca transmiţător al activităţii, într-un sens mai larg, procesul muncii numără printre mijloacele sale toate condiţiile materiale care sunt în general necesare pentru ca procesul să aibă loc. Ele nu intră direct în acest proces, dar fără ele procesul nu se poate desfăşura sau se poate desfăşura doar defectuos. Un asemenea mijloc de muncă general este pământul, căci el îi dă muncitorului locus standi [locul pe care stă], şi procesului său câmpul de acţiune (field of employment). Alte asemenea mijloace de muncă, obţinute însă prin intermediul muncii, sunt, de pildă, clădirile fabricilor, canalele, drumurile etc.</p>', '<p>Aşadar, în procesul muncii, activitatea omului efectuează, cu ajutorul mijlocului de muncă, o modificare voită a obiectului muncii. Procesul dispare în produs. Produsul său este o valoare de întrebuinţare, o substanţă din natură adaptată, prin schimbarea formei, trebuinţelor omului. Munca s-a combinat cu obiectul ei. Munca s-a obiectualizat în obiect, iar obiectul a fost prelucrat. Ceea ce a apărut de partea muncitorului sub forma mişcării [Unruhe] apare acum de partea produsului ca o însuşire nemişcată [ruhende Eigenschaft], sub forma existenţei. Muncitorul a tors, iar produsul este firul tors.</p>', '<p>Dacă privim întregul proces din punctul de vedere al rezultatului său, al produsului, ambele elemente, adică mijlocul de muncă şi obiectul muncii, apar ca mijloace de producţie, <a href="javascript:void(0);" id="n160">[160]</a> iar munca însăşi ca muncă productivă.</p>', '<p>Dacă o valoare de întrebuinţare iese din procesul muncii sub formă de produs, alte valori de întrebuinţare, produse ale unor procese de muncă anterioare, intră în acest proces ca mijloace de producţie. Aceeaşi valoare de întrebuinţare care formează produsul unei munci constituie mijlocul de producţie al altei munci. Produsele sunt deci nu numai rezultatul, ci, totodată, o condiţie a procesului de muncă.</p>', '<p>Cu excepţia industriei extractive, care-şi găseşte obiectul muncii în natură, cum e cazul cu industria minieră, vânătoarea, pescuitul etc. (agricultura numai în măsura în care se desţelenesc pământuri virgine), toate ramurile industriei prelucrează un obiect care e materie primă, adică un obiect al muncii trecut prin filtrul muncii, care este deci el însuşi un produs al muncii. Aşa sunt, de pildă, seminţele în agricultură. Animalele şi plantele, care de obicei sunt considerate produse ale naturii, nu sunt numai produse ale muncii depuse poate cu un an în urmă, ci, în formele lor actuale, produse ale unei transformări efectuate timp de multe generaţii, sub controlul omului şi prin intermediul muncii omeneşti. În ceea ce priveşte însă mijloacele de muncă propriu-zise, ele vădesc, în marea lor majoritate, chiar privite superficial, urme ale unei munci trecute.</p>', '<p>Materia primă poate să constituie substanţa principală a unui produs, sau să participe la formarea lui numai ca material auxiliar. Materialul auxiliar este consumat de către mijlocul de muncă, de pildă cărbunele de către maşina cu abur, uleiul de către roată, fânul de către calul de tracţiune; sau este adăugat materiei prime, pentru a produce o transformare materială a acesteia — astfel clorul se adaugă pânzei nealbite, cărbunele se adaugă fierului, materia colorantă lânii; sau ajută la efectuarea muncii însăşi, cum e cazul cu materialele folosite la luminatul şi încălzitul localului în care se desfăşoară munca. Deosebirea dintre materialul principal şi cel auxiliar dispare în industria chimică propriu-zisă, întrucât nici una din materiile prime întrebuinţate nu reapare ca substanţă a produsului.</p>', '<p>Întrucât fiecare lucru posedă însuşiri multiple, şi poate fi deci utilizat în diferite scopuri, unul şi acelaşi produs poate servi drept materie primă în procese de muncă foarte diferite. De pildă, cerealele sunt materie primă pentru morar, pentru fabricantul de amidon, pentru distilator, pentru crescătorul de animale etc. Sub formă de seminţe, ele devin materie primă pentru propria lor producţie. Exact la fel cărbunele iese din industria minieră ca produs şi intră în ea ca mijloc de producţie.</p>', '<p>Acelaşi produs poate servi în acelaşi proces al muncii atât ca mijloc de muncă, cât şi ca materie primă. La îngrăşatul vitelor, de pildă, vitele, materia primă prelucrată, sunt în acelaşi timp un mijloc pentru obţinerea îngrăşămintelor.</p>', '<p>Un produs care există într-o formă finită, într-o formă în care poate fi consumat, poate deveni, la rândul său, materie primă pentru un alt produs; astfel strugurii devin materie primă pentru vin. Există şi munci ale căror produse pot fi folosite numai ca materie primă. O materie primă care se găseşte în această stare se numeşte semifabricat şi ar putea fi numită mai bine produs intermediar, ca, de pildă, bumbacul, aţa, firele etc. Deşi a ajuns în faza de produs, materia primă iniţială mai poate trece printr-o serie întreagă de procese diferite, în care funcţionează de repetate ori într-o formă mereu nouă ca materie primă, până la ultimul proces de muncă, din care iese fie ca mijloc de subzistenţă finit, fie ca mijloc de muncă finit.</p>', '<p>Aşadar, faptul că o valoare de întrebuinţare apare sub formă de materie primă, de mijloc de muncă sau de produs depinde întru totul de funcţia sa determinată în procesul muncii, de locul pe care-l ocupă în acest proces; dacă acest loc se schimbă, se schimbă şi determinările ei.</p>', '<p>Intrând sub formă de mijloace de producţie în noi procese de muncă, produsele pierd caracterul de produse. Ele funcţionează aici doar ca factori materiali ai muncii vii. Pentru torcător fusul este numai un mijloc cu ajutorul căruia toarce, iar inul un obiect pe care îl toarce. Fireşte că nu se poate toarce fără materialul de tors şi fără fus. Existenţa acestor produse este deci presupusă atunci când începe torsul. Dar pentru acest proces ca atare este tot atât de indiferent faptul că inul şi fusul sunt produse ale unei munci trecute, pe cât este de indiferent în actul de nutriţie faptul că pâinea este produsul muncii trecute a ţăranului, morarului, brutarului etc. Dimpotrivă. În decursul procesului muncii, mijloacele de producţie manifestă caracterul lor de produse ale unei munci trecute numai prin defectele lor. Un cuţit care nu taie, firul care se rupe mereu etc. evocă imaginea vie a tocilarului A şi a torcătorului de fire B. În produsul reuşit dispar urmele muncii trecute datorită căreia el a căpătat însuşiri de întrebuinţare.</p>', '<p>O maşină care nu serveşte în procesul muncii este inutilă. În afară de aceasta, ea este victima acţiunii distructive a schimbului natural de substanţe. Fierul rugineşte, lemnul putrezeşte. Firul care nu este ţesut sau tricotat se strică. Munca vie trebuie să pună stăpânire pe aceste lucruri, să le trezească din morţi şi să le transforme din valori de întrebuinţare doar latente în valori de întrebuinţare reale şi active. Prinse în focul muncii, contopindu-se cu ea, căpătând în cursul procesului funcţii corespunzătoare conţinutului şi menirii lor, ele sunt de asemenea consumate, dar cu un scop determinat, ca elemente care creează noi valori de întrebuinţare, noi produse, capabile să intre sub formă de mijloace de subzistenţă în consumul individual sau sub formă de mijloace de producţie într-un nou proces de muncă.</p>', '<p>Aşadar, dacă produsele existente nu sunt numai rezultate ale procesului muncii, ci şi condiţiile lui, pe de altă parte, intrarea lor în procesul muncii, deci contactul lor cu munca vie, constituie singurul mijloc de a conserva şi de a realiza ca valori de întrebuinţare aceste produse ale muncii trecute.</p>', '<p>Munca foloseşte elementele sale materiale, obiectul ei şi mijloacele ei, le devorează, fiind astfel un proces de consum. Acest consum productiv se deosebeşte de consumul individual prin faptul că acesta din urmă consumă produsele ca mijloace de subzistenţă ale individului viu, pe când primul le consumă ca mijloace de subzistenţă ale muncii, adică ale forţei de muncă în acţiune a individului. Produsul consumului individual este deci consumatorul însuşi; rezultatul consumului productiv este un produs distinct de consumator.</p>', '<p>În măsura în care mijlocul de muncă şi obiectul muncii sunt ele înseşi produse, munca consumă produse pentru a crea produse, sau foloseşte produse ca mijloace de producţie a altor produse. Dar aşa cum iniţial procesul de muncă se desfăşoară numai între om şi pământ, care există fără intervenţia lui, tot aşa şi acum la procesul muncii participă mijloace de producţie date de natură, care nu reprezintă o îmbinare a substanţei dată de natură cu munca omenească.</p>', '<p>Procesul muncii, aşa cum l-am înfăţişat în momentele sale simple şi abstracte, este o activitate care urmăreşte crearea unor valori de întrebuinţare, aproprierea substanţelor date de natură pentru trebuinţele omeneşti, o condiţie generală a schimbului de substanţe între om şi natură, condiţia naturală eternă a vieţii omeneşti, şi, ca atare, el este independent de orice formă a acestei vieţi, fiind, dimpotrivă, comun tuturor formelor ei sociale. De aceea nu a fost necesar să-l înfăţişăm pe muncitor în raport cu alţi muncitori. Omul şi munca sa de o parte, natura şi substanţele ei de cealaltă parte erau suficiente. Aşa cum după gustul pe care îl are grâul nu se poate şti cine l-a semănat, tot astfel procesul muncii nu lasă să se vadă în ce condiţii se desfăşoară el: sub biciul necruţător al supraveghetorului de sclavi sau sub privirile neliniştite ale capitalistului, dacă cel ce-l efectuează este Cincinatus, care îşi ară cele câteva jugera [iugăre] ale sale, sau sălbaticul care doboară fiara cu o piatră.</p>', '<p>Să ne întoarcem la capitalistul nostru in spe. L-am părăsit după ce el cumpărase pe piaţa de mărfuri toţi factorii necesari unui proces de muncă, factorii materiali, adică mijloacele de producţie, factorul personal, adică forţa de muncă. Cu ochi de cunoscător, el a ales pentru afacerea sa specială, filatură, fabrică de cizme etc., mijloacele de producţie şi forţa de muncă. Capitalistul nostru începe deci să consume marfa cumpărată de el, forţa de muncă, adică îl pune pe purtătorul forţei de muncă, pe muncitor, să consume, prin munca sa, mijloacele de producţie. Caracterul general al procesului de muncă nu se schimbă, fireşte, prin faptul că muncitorul munceşte pentru capitalist şi nu pentru sine însuşi. Dar nici modul special în care se confecţionează cizmele sau în care se toarce firul nu se poate modifica dintr-o dată prin intervenţia capitalistului. Acesta începe prin a lua forţa de muncă aşa cum o găseşte pe piaţă, deci şi munca ei aşa cum s-a ivit într-o perioadă în care capitaliştii nu existau încă. Transformarea modului de producţie însuşi prin subordonarea muncii faţă de capital nu poate avea loc decât mai târziu şi urmează deci să o analizăm mai târziu.</p>', '<p>Procesul de muncă, aşa cum se desfăşoară el ca un proces de consum al forţei de muncă de către capitalist, prezintă două fenomene specifice.</p>', '<p>Muncitorul lucrează sub controlul capitalistului, căruia îi aparţine munca lui. Capitalistul veghează ca munca să decurgă normal şi ca mijloacele de producţie să fie întrebuinţate raţional, adică să nu se facă risipă de materii prime, iar instrumentul de muncă să fie cruţat, adică să nu fie distrus decât în măsura în care o necesită utilizarea sa în muncă.</p>', '<p>În al doilea rând însă: produsul este proprietatea capitalistului, nu a producătorului direct, a muncitorului. Capitalistul plăteşte, de pildă, valoarea pe o zi a forţei de muncă. Întrebuinţarea ei îi aparţine deci pentru o zi, aşa cum îi aparţine întrebuinţarea oricărei alte mărfi, ca, de pildă, a unui cal pe care l-ar fi închiriat pentru o zi. Cumpărătorului mărfii îi aparţine întrebuinţarea mărfii, dar posesorul forţei de muncă, dându-şi munca, nu dă de fapt decât valoarea de întrebuinţare vândută de el. Din momentul în care el a intrat în atelierul capitalistului, valoarea de întrebuinţare a forţei sale de muncă, deci întrebuinţarea ei, munca, îi aparţine capitalistului. Cumpărând forţa de muncă, capitalistul a încorporat munca însăşi, ca ferment viu, elementelor constitutive moarte ale produsului, care îi aparţin tot lui. Din punctul lui de vedere, procesul de muncă nu este decât consumarea mărfii cumpărate de el, a forţei de muncă, pe care însă el nu o poate consuma decât adăugându-i mijloace de producţie. Procesul muncii este un proces între lucruri pe care capitalistul le-a cumpărat, între lucruri care îi aparţin. Produsul acestui proces îi aparţine deci exact aşa cum îi aparţine produsul procesului de fermentaţie din pivniţa lui de vinuri.</p>', '<p>\xa0</p>', '<p class="mid" style="text-align: center;"><b>2. Procesul de valorificare</b></p>', '<p>Produsul — proprietatea capitalistului — este o valoare de întrebuinţare, fire, cizme etc. Dar cu toate că cizmele, de pildă, constituie întrucâtva baza progresului social, iar capitalistul nostru este un partizan hotărât al progresului, el nu fabrică cizmele pur şi simplu pentru a le fabrica. În general, în producţia de mărfuri valoarea de întrebuinţare nu este un lucru qu’on aime pour lui-même [pe care-l iubeşti de dragul lui]. În general, aici valorile de întrebuinţare sunt produse numai pentru că, şi în măsura în care ele constituie substratul material, purtătorul valorii de schimb. Iar capitalistul nostru urmăreşte două lucruri. În primul rând, el vrea să producă o valoare de întrebuinţare care să aibă o valoare de schimb, adică un anumit articol destinat vânzării, o marfă. Iar în al doilea rând, el vrea să producă o marfă a cărei valoare să fie mai mare decât suma valorilor mărfurilor necesare pentru producerea ei, adică mai mare decât suma valorilor mijloacelor de producţie şi a forţei de muncă pentru care el a avansat banii pe piaţa de mărfuri. El nu vrea să producă numai valoare de întrebuinţare, ci marfă, nu numai valoare de întrebuinţare, ci valoare, şi nu numai valoare, ci şi plusvaloare.</p>', '<p>Într-adevăr, întrucât aici este vorba de producţie de mărfuri, până acum am analizat, evident, numai un aspect al procesului. Aşa cum marfa însăşi este unitatea dintre valoarea de întrebuinţare şi valoare, tot astfel procesul ei de producţie trebuie să fie unitatea dintre procesul de muncă şi procesul de formare a valorii.</p>', '<p>Să analizăm acum procesul de producţie şi ca proces de formare a valorii.</p>', '<p>Ştim că valoarea oricărei mărfi este determinată de cantitatea de muncă materializată în valoarea ei de întrebuinţare, de timpul de muncă socialmente necesar pentru producerea ei. Acest lucru este valabil şi pentru produsul pe care l-a obţinut capitalistul nostru ca rezultat al procesului de muncă. Trebuie deci calculată în primul rând munca materializată în acest produs.</p>', '<p>Să luăm, de pildă, firele.</p>', '<p>Pentru fabricarea firelor a fost nevoie în primul rând de materii prime, de pildă de 10 pfunzi de bumbac. Nu este necesar să cercetăm care este valoarea bumbacului, deoarece capitalistul l-a cumpărat pe piaţă la valoarea lui, de pildă cu 10 şilingi. În preţul bumbacului, munca necesară pentru producerea lui, este exprimată ca muncă socială generală. Presupunem apoi că masa de fusuri consumată la prelucrarea bumbacului — iar pentru noi ele reprezintă toate mijloacele de muncă întrebuinţate — are o valoare de 2 şilingi. Dacă o cantitate de aur de 12 şilingi este produsul a 24 de ore de muncă, sau a două zile de muncă, rezultă în primul rând că în fire sunt materializate două zile de muncă.</p>', '<p>Faptul că bumbacul şi-a schimbat forma şi că masa de fusuri consumată a dispărut complet nu trebuie să ne deruteze. Dacă valoarea a 40 de pfunzi de fire = valoarea a 40 de pfunzi de bumbac + valoarea unui fus întreg, adică dacă este nevoie de acelaşi timp de muncă pentru a produce ambii termeni ai acestei ecuaţii, potrivit legii generale a valorii, 10 pfunzi de fire, de pildă, reprezintă echivalentul a 10 pfunzi de bumbac + <sup>1</sup>/<sub>4</sub> de fus. În acest caz, acelaşi timp de muncă se exprimă o dată în valoarea de întrebuinţare fire, iar altă dată în valorile de întrebuinţare bumbac şi fus. Valorii îi este indiferent dacă apare în fire, în fus sau în bumbac. Faptul că fusul şi bumbacul, în loc să stea liniştite unul lângă altul, intră, în procesul filatului, într-o combinaţie care schimbă formele lor de întrebuinţare, transformându-le în fire, nu afectează valoarea lor, aşa cum această valoare nu ar fi afectată dacă, printr-un simplu schimb, ele ar fi fost înlocuite printr-o cantitate echivalentă de fire.</p>', '<p>Timpul de muncă necesar pentru producerea bumbacului este o parte din timpul de muncă necesar pentru producerea firelor a căror materie primă o constituie bumbacul, şi este deci cuprins în fire. La fel stau lucrurile şi cu timpul de muncă necesar pentru producerea masei de fusuri, fără a căror uzare, sau consumare bumbacul nu poate fi filat.</p>', '<p>Aşadar, în măsura în care se are în vedere valoarea firelor, adică timpul de muncă necesar pentru producerea lor, diferitele procese de muncă speciale, separate în timp şi în spaţiu, care trebuie efectuate pentru a se produce bumbacul şi fusurile consumate şi în sfârşit pentru a se face, din bumbac şi fusuri, fire, pot fi considerate ca faze succesive ale unuia şi aceluiaşi proces de muncă. Toată munca pe care o conţin firele este muncă trecută. Faptul că timpul de muncă necesar pentru producerea elementelor lor constitutive a trecut, este la mai mult ca perfect, iar munca folosită direct pentru procesul final, pentru filat, este mai aproape de prezent, adică la perfect, este cu totul lipsit de importanţă. Dacă pentru construirea unei case este necesară o anumită cantitate de muncă, de pildă 30 de zile de muncă, cantitatea totală a timpului de muncă întruchipat în această casă nu se schimbă deloc prin faptul că a 30-a zi a intrat în producţie cu 29 de zile mai târziu decât prima zi. De aceea timpul de muncă cuprins în materialul de muncă şi în mijlocul de muncă poarte fi considerat ca şi cum ar fi fost cheltuit într-o fază anterioară a procesului filatului, înaintea muncii adăugate la sfârşit sub forma filatului.</p>', '<p>Valorile mijloacelor de producţie, valoarea bumbacului şi aceea a fusului, exprimate în preţul de 12 şilingi, constituie deci elemente componente ale valorii firelor, adică ale valorii produsului.</p>', '<p>Pentru aceasta trebuie însă îndeplinite două condiţii. În primul rând, bumbacul şi fusul trebuie să fi servit într-adevăr la producerea unei valori de întrebuinţare. În cazul nostru, ele trebuie să fi devenit fire. Valorii îi este indiferent care valoare de întrebuinţare este purtătoarea ei, dar purtătoarea ei trebuie să fie o valoare de întrebuinţare. În al doilea rând, se presupune că nu a fost folosit decât timpul de muncă necesar în condiţiile sociale de producţie date. Prin urmare, dacă pentru a se fila un pfund de fire ar fi fost nevoie numai de 1 pfund de bumbac, pentru obţinerea unui pfund de fire ar fi trebuit să se consume numai 1 pfund de bumbac. La fel stau lucrurile şi cu fusurile. Dacă capitalistul ar avea fantezia să folosească fusuri de aur în locul fusurilor de fier, valoarea firelor nu ar fi determinată totuşi decât de munca socialmente necesară, adică de timpul de muncă necesar pentru producerea fusurilor de fier.</p>', '<p>Acum ştim care este partea din valoarea firelor pe care o constituie mijloacele de producţie, bumbacul şi fusul. Ea este egală cu 12 şilingi, sau cu materializarea a două zile de muncă. Prin urmare acum este vorba de acea parte a valorii pe care munca filatorului o adaugă bumbacului.</p>', '<p>Trebuie să examinăm acum această muncă dintr-un punct de vedere cu totul diferit de cel pe care ne-am situat la examinarea procesului de muncă. Acolo era vorba de o activitate eficientă îndreptată spre un scop anumit, transformarea bumbacului în fire. Cu cât munca este mai adecvată scopului, cu atât firele vor fi mai bune, presupunând că celelalte condiţii rămân neschimbate. Munca filatorului era specific diferită de alte munci productive, iar deosebirea se manifesta, atât din punct de vedere subiectiv cât şi din punct de vedere obiectiv, prin scopul special al filatului, prin caracterul special al operaţiilor, prin natura specială a mijloacelor sale de producţie, prin valoarea de întrebuinţare specială a produsului său. Bumbacul şi fusurile sunt necesare pentru filat, dar cu ele nu se pot face tunuri ghintuite. Dimpotrivă, în măsura în care munca filatorului este creatoare de valoare, adică sursă de valoare, ea nu se deosebeşte deloc de munca armurierului sau, ca să rămânem la ceea ce ne preocupă acum mai mult, de munca celui care a plantat bumbacul şi a celui care a făcut fusurile, materializată în mijloacele de producţie ale firelor. Numai datorită acestei identităţi plantarea bumbacului, confecţionarea fusurilor şi filatul pot forma părţi, deosebite doar din punct de vedere cantitativ, ale aceleiaşi valori totale, ale valorii firelor. Aici nu mai este vorba de calitatea, de felul şi de conţinutul muncii, ci numai de cantitatea ei. Aceasta din urmă este uşor de calculat. Presupunem că munca filatorului este muncă simplă, muncă socială medie. Vom vedea mai târziu că presupunerea contrară nu schimbă nimic.</p>', '<p>În decursul procesului de muncă, munca trece continuu de la forma devenire (Unruhe) la forma existenţă, de la forma mişcare la forma obiectualitate. După trecerea unei ore, acţiunea filatului se exprimă într-o cantitate anumită de fire, prin urmare o cantitate anumită de muncă, o oră de muncă este obiectualizată în bumbac. Spunem oră de muncă, adică cheltuirea forţei vitale a filatorului în decursul unei ore, căci filatul contează aici numai pentru că este cheltuire de forţă de muncă, şi nu pentru că este munca specifică a filatului.</p>', '<p>O importanţă hotărâtoare prezintă aici faptul că în cursul procesului, adică în cursul transformării bumbacului în fire, să nu fie consumat decât timpul de muncă socialmente necesar. Dacă în condiţii de producţie normale, adică condiţii de producţie sociale medii, a pfunzi de bumbac trebuie transformaţi în b pfunzi de fire în cursul unei ore de muncă, este considerată zi de muncă de 12 ore numai acea zi de muncă în cursul căreia 12 × a pfunzi de bumbac sunt transformaţi în 12 × b pfunzi de fire. Căci numai timpul de muncă socialmente necesar contează la formarea valorii.</p>', '<p>Ca şi munca însăşi, materiile prime şi produsul apar aici într-o cu totul altă lumină decât dacă sunt privite din punctul de vedere al procesului muncii propriu-zis. Materiile prime nu fac decât să absoarbă o anumită cantitate de muncă. Prin această absorbire ele se transformă realmente în fire, deoarece forţa de muncă a fost cheltuită şi le-a fost adăugată sub forma filatului. Dar produsul, firele, nu este acum decât o măsurătoare a muncii absorbite de bumbac. Dacă într-o oră se filează 1<sup>2</sup>/<sub>3</sub> pfunzi de bumbac, sau această cantitate de bumbac se transformă în 1<sup>2</sup>/<sub>3</sub> pfunzi de fire, atunci 10 pfunzi de fire indică 6 ore de muncă absorbite. Cantităţi de produs determinate şi stabilite prin experienţă nu mai reprezintă acum decât cantităţi de muncă determinate, mase determinate de timp de muncă solidificat. Ele nu mai sunt decât materializarea unei ore, a două ore sau a unei zile de muncă socială.</p>', '<p>Faptul că munca este tocmai filatul, că materialul ei este bumbacul şi că produsul ei este firul, este aici tot atât de indiferent ca şi faptul că obiectul muncii este el însuşi un produs, adică materie primă. Dacă muncitorul nu ar lucra într-o filatură, ci într-o mină de cărbune, obiectul muncii, cărbunele, ar fi furnizat de natură. Cu toate acestea, o cantitate determinată de cărbune extras, de pildă, un zentner, ar reprezenta o cantitate determinată de muncă absorbită.</p>', '<p>La vânzarea forţei de muncă am presupus că valoarea ei pe o zi este de 3 şilingi, în care sunt întruchipate 6 ore de muncă, că, prin urmare, această cantitate de muncă este necesară pentru a produce cantitatea medie de mijloace de subzistenţă necesare muncitorului în timp de o zi. Dacă filatorul nostru transformă într-o oră de muncă 1<sup>2</sup>/<sub>3</sub> pfunzi de bumbac în 1<sup>2</sup>/<sub>3</sub> pfunzi de fire, <a href="javascript:void(0);" id="n161">[161]</a> în 6 ore el va transforma 10 pfunzi de bumbac în 10 pfunzi de fire. Aşadar, în cursul procesului filatului bumbacul absoarbe 6 ore de muncă. Acelaşi timp de muncă este exprimat într-o cantitate de aur de 3 şilingi. Prin filat bumbacului i se adaugă deci o valoare de 3 şilingi.</p>', '<p>Să vedem acum valoarea totală a produsului, a celor 10 pfunzi de fire. În ei sunt întruchipate 2<sup>1</sup>/<sub>2</sub> zile de muncă; 2 zile sunt cuprinse în bumbac şi în masa de fusuri, <sup>1</sup>/<sub>2</sub> zi de muncă a fost absorbită în timpul filatului. Acelaşi timp de muncă este exprimat într-o masă de aur de 15 şilingi. Preţul corespunzător valorii celor 10 pfunzi de fire este deci de 15 şilingi, iar preţul unui pfund de fire este de 1 şiling şi 6 pence.</p>', '<p>Capitalistul nostru este uluit. Valoarea produsului este egală cu valoarea capitalului avansat. Valoarea avansată nu s-a valorificat, nu a produs plusvaloare, banii nu s-au transformat deci în capital. Preţul celor 10 pfunzi de fire este de 15 şilingi, şi tot 15 şilingi au fost cheltuiţi pe piaţa de mărfuri pentru elementele constitutive ale produsului, adică pentru factorii procesului de muncă: 10 şilingi pentru bumbac, 2 şilingi pentru masa de fusuri folosită şi 3 şilingi pentru forţa de muncă. Valoarea umflată a firelor nu ajută la nimic, căci valoarea lor nu este decât suma valorilor care înainte erau repartizate între bumbac, fusuri şi forţa de muncă, iar dintr-o simplă adiţie a unor valori existente nu poate rezulta niciodată plusvaloare. Aceste valori sunt acum concentrate într-un singur obiect, dar ele au fost concentrate şi în suma de bani de 15 şilingi înainte ea aceasta să fi fost fracţionată prin cumpărarea a trei mărfuri diferite.</p>', '<p>În sine acest rezultat nu este deloc straniu. Valoarea unui pfund de fire este de 1 şiling şi 6 pence, iar pentru 10 pfunzi de fire capitalistul nostru ar trebui deci să plătească pe piaţa de mărfuri 15 şilingi. Fie că îşi cumpără o casă gata construită, fie că şi-o construieşte singur, nici una din aceste operaţii nu va spori banii cheltuiţi pentru achiziţionarea casei.</p>', '<p>Capitalistul, care ştie ceva economie vulgară, va spune, probabil, că a avansat banii cu intenţia de a face din ei mai mulţi bani. Dar drumul spre iad este pavat cu intenţii bune, şi el ar fi putut tot atât de bine să aibă intenţia de a face bani fără să producă. El ameninţă. Jură că nu va mai fi luat prin surprindere. Că pe viitor el va cumpăra marfa gata pe piaţă, în loc s-o producă el însuşi. Dar dacă toţi confraţii lui vor face la fel, unde va mai găsi el marfă pe piaţă? Iar banii nu pot fi mâncaţi. El începe să ţină predici. Trebuie, spune el, să se ţină seama de abstinenţa lui. Ar fi putut să risipească în chefuri cei 15 şilingi ai săi. În loc să facă acest lucru, el i-a consumat în mod productiv, făcând din ei fire. Dar de aceea are fire, şi nu mustrări de conştiinţă. El nu trebuie nicidecum să ajungă din nou în rolul tezaurizatorului, care ne-a arătat unde duce ascetismul. Pe de altă parte, de unde nu e, nici dumnezeu nu cere. Oricât de mare ar fi meritul renunţării sale, nu există nimic care să o poată răsplăti în mod special, deoarece valoarea produsului care iese din procesul de producţie nu este decât egală cu suma valorilor mărfurilor care au intrat în acest proces. Capitalistul va trebui deci să se consoleze cu ideea că virtutea este răsplata virtuţii. În loc să facă însă acest lucru, el devine importun. Firele îi sunt inutile. El le-a produs pentru a le vinde. Ei bine, să le vândă sau, şi mai simplu, pe viitor să nu producă decât lucruri destinate uzului său propriu, ceea ce i-a şi prescris medicul său de casă MacCulloch, ca un remediu excelent împotriva epidemiei de supraproducţie. Dar el se încăpăţânează şi mai mult. Poate oare muncitorul să creeze produse având numai propriile sale mâini, poate el să producă mărfuri din nimic? Nu a dat oare el, capitalistul, materialul în care şi prin care muncitorul poate să-şi materializeze munca? Şi întrucât cea mai mare parte a societăţii este compusă din asemenea coate-goale, nu a adus el oare prin mijloacele sale de producţie, prin bumbacul său şi prin fusurile sale, un serviciu enorm societăţii, şi muncitorului însuşi, căruia, pe deasupra, i-a dat şi mijloace de subzistenţă? Şi serviciul acesta să nu-l pună la socoteală? Dar oare muncitorul nu i-a făcut un contraserviciu transformându-i bumbacul şi fusurile în fire? De altfel aici nici nu este vorba de servicii. Un serviciu nu este decât efectul util al unei valori de întrebuinţare, fie a mărfii, fie a muncii. Aici însă este vorba despre valoarea de schimb. Capitalistul i-a plătit muncitorului valoarea de 3 şilingi. În valoarea de 3 şilingi adăugată bumbacului, muncitorul i-a restituit un echivalent exact, valoare pentru valoare. Prietenul nostru, până acum atât de mândru de capitalul său, adoptă subit atitudinea modestă a propriului său muncitor. Oare el n-a muncit? N-a făcut el oare munca de pază şi de supraveghere a filatorului? Oare această muncă a lui nu creează valoare? Aici însă propriul său over-looker şi manager-ul lui ridică din umeri. Între timp însă faţa omului nostru este din nou luminată de un zâmbet voios. Cu întreaga litanie el n-a făcut decât să-şi bată joc de noi. Toate astea nu fac doi bani. El lasă tertipurile şi manevrele lipsite de conţinut în seama profesorilor de economie politică, anume plătiţi în acest scop. În ceea ce-l priveşte, el este un om practic, şi dacă atunci când vorbeşte despre lucruri care nu au contingenţă cu afacerile nu chibzuieşte întotdeauna, în schimb ştie întotdeauna ce face când este vorba de afaceri.</p>', '<p>Să privim însă mai îndeaproape. Valoarea pe o zi a forţei de muncă era de 3 şilingi, pentru că în ea este materializată o jumătate de zi de muncă, adică pentru că mijloacele de subzistenţă necesare zilnic pentru producerea forţei de muncă costă o jumătate de zi de muncă. Dar munca trecută care e cuprinsă în forţa de muncă şi munca vie pe care ea poate s-o efectueze, cheltuielile zilnice pentru întreţinerea ei şi cheltuirea ei zilnică, sunt două mărimi cu totul diferite. Prima determină valoarea ei de schimb, cealaltă constituie valoarea ei de întrebuinţare. Faptul că pentru menţinerea în viaţă a muncitorului pe timp de 24 de ore este nevoie de o jumătate de zi de muncă nu-l împiedică deloc pe muncitor să muncească o zi întreagă. Valoarea forţei de muncă şi valoarea creată de ea în procesul muncii sunt două mărimi diferite. Această diferenţă de valoare a avut-o în vedere capitalistul atunci când a cumpărat forţa de muncă. Însuşirea ei utilă de a face fire sau cizme nu era decât o conditio sine qua non, căci munca trebuie cheltuită într-o formă utilă, de vreme ce trebuie să creeze valoare. Importanţă hotărâtoare a avut valoarea de întrebuinţare specifică a acestei mărfi, însuşirea ei de a fi sursă de valoare, şi anume de valoare mai mare decât valoarea ei. Acesta este serviciul specific pe care capitalistul îl aşteaptă de la ea. Şi el procedează în conformitate cu legile eterne ale schimbului de mărfuri. Într-adevăr, ca şi vânzătorul oricărei alte mărfi, vânzătorul forţei de muncă realizează valoarea ei de schimb şi înstrăinează valoarea ei de întrebuinţare. El nu o poate obţine pe cea dintâi fără a ceda pe cea de-a doua. Valoarea de întrebuinţare a forţei de muncă, munca însăşi, aparţine tot atât de puţin vânzătorului ei pe cât îi aparţine negustorului de ulei valoarea de întrebuinţare a uleiului pe care l-a vândut. Posesorul de bani a plătit valoarea pe timp de o zi a forţei de muncă; lui îi aparţine deci întrebuinţarea ei în decursul zilei, munca pe timp de o zi. Faptul că întreţinerea pe o zi a forţei de muncă nu costă decât o jumătate de zi de muncă, cu toate că forţa de muncă poate să acţioneze, să muncească o zi întreagă, că deci valoarea pe care o creează întrebuinţarea ei în decursul unei zile este de două ori mai mare decât propria ei valoare pe timp de o zi, constituie un noroc deosebit pentru cumpărător, dar nicidecum o nedreptate faţă de vânzător.</p>', '<p>Capitalistul nostru a prevăzut faptul acesta, care îl face să râdă. Muncitorul găseşte prin urmare în atelier mijloacele de producţie necesare nu numai pentru un proces de muncă de 6 ore, ci pentru unul de 12 ore. Dacă 10 pfunzi de bumbac au absorbit 6 ore de muncă şi s-au transformat în 10 pfunzi de fire, 20 de pfunzi de bumbac vor absorbi 12 ore de muncă şi se vor transforma în 20 de pfunzi de fire. Să examinăm produsul procesului de muncă prelungit. În cei 20 de pfunzi de fire sunt acum materializate 5 zile de muncă, 4 în masa de bumbac şi de fusuri consumată şi una pe care a absorbit-o bumbacul în decursul procesului filatului. Expresia în aur a 5 zile de muncă este însă 30 de şilingi sau 1 l. st. şi 10 şilingi. Acesta este deci preţul celor 20 de pfunzi de fire. Pfundul de fire costă, ca şi înainte, 1 şiling şi 6 pence. Dar suma valorilor mărfurilor care au intrat în proces a fost de 27 de şilingi. Valoarea firelor este de 30 de şilingi. Valoarea produsului a crescut cu <sup>1</sup>/<sub>9</sub> faţă de valoarea avansată pentru producerea lui. Astfel 27 de şilingi s-au transformat în 30 de şilingi. Ei au produs o plusvaloare de 3 şilingi. În sfârşit, scamatoria a reuşit. Banii s-au transformat în capital.</p>', '<p>Toate condiţiile problemei au fost rezolvate, iar legile schimbului de mărfuri nu au fost întru nimic încălcate. S-a schimbat un echivalent contra altui echivalent. Capitalistul, în calitate de cumpărător, a plătit fiecare marfă la valoarea ei: bumbacul, fusurile şi forţa de muncă. Apoi a făcut ceea ce face oricare alt cumpărător de mărfuri. A consumat valoarea lor de întrebuinţare. Procesul de consumare a forţei de muncă, proces care este în acelaşi timp procesul de producţie a mărfii, a avut drept rezultat un produs de 20 de pfunzi de fire în valoare de 30 de şilingi. Acum capitalistul se întoarce la piaţă şi vinde marfa, după ce cumpărase marfă. El vinde pfundul de fire cu 1 şiling şi 6 pence, nici un ban peste sau sub valoarea lui. Şi totuşi el scoate din circulaţie cu 3 şilingi mai mult decât pusese în ea iniţial. Tot acest proces, transformarea banilor săi în capital, are şi nu are loc în sfera circulaţiei: prin intermediul circulaţiei, deoarece procesul este condiţionat de cumpărarea forţei de muncă pe piaţa de mărfuri; în afara circulaţiei, deoarece aceasta nu face decât să pregătească procesul de valorificare, care are loc în sfera producţiei. Şi astfel este „tout pour le mieux dans le meilleur des mondes possibles“. <a href="javascript:void(0);" id="n162">[162]</a></p>', '<p>Transformând banii în mărfuri care servesc drept elemente materiale ale unui produs nou, sau ca factori ai procesului muncii, adăugând obiectualităţii lor moarte forţă de muncă vie, capitalistul transformă valoarea, adică munca trecută, obiectualizată, moartă, în capital, în valoare care se autovalorifică, într-un monstru însufleţit, care începe „să lucreze“ ca şi când ar avea foc în vine.</p>', '<p>Dacă comparăm procesul de formare a valorii cu procesul de valorificare, vedem că procesul de valorificare nu este nimic altceva decât un proces de formare a valorii prelungit dincolo de nu anumit punct. Dacă acest proces durează numai până la punctul în care valoarea forţei de muncă plătită de capital este înlocuită printr-un echivalent nou, el este un simplu proces de formare a valorii. Dacă procesul de formare a valorii se prelungeşte dincolo de acest punct, el devine proces de valorificare.</p>', '<p>Mai departe, dacă comparăm procesul de formare a valorii cu procesul de muncă, vedem că acesta din urmă constă din munca utilă care produce valori de întrebuinţare. Mişcarea este privită aici din punct de vedere calitativ, după caracterul ei special, după scopul şi conţinutul ei. În procesul de formare a valorii, acelaşi proces de muncă apare exclusiv sub aspect cantitativ. Nu mai este vorba decât de timpul de care are nevoie munca pentru a-şi efectua operaţia, sau de durata perioadei în care forţa de muncă este cheltuită în mod util. Mai mult, mărfurile care intră în procesul muncii nu sunt considerate aici ca factori materiali, funcţional determinaţi, ai forţei de muncă, ce acţionează în vederea unui scop. Ele sunt considerate pur şi simplu cantităţi determinate de muncă materializată. Fie că este cuprinsă în mijloacele de producţie, fie că este adăugată de forţa de muncă, munca este considerată doar după durata ei în timp. Ea reprezintă atâtea ore, atâtea zile etc.</p>', '<p>Ea contează însă numai în măsura în care timpul folosit pentru producerea valorii de întrebuinţare este socialmente necesar. Aici există diferite aspecte. Forţa de muncă trebuie să funcţioneze în condiţii normale. Dacă pentru filatură maşina de filat este mijlocul de muncă socialmente dominant, nu trebuie să i se dea muncitorului o roată de tors. În loc de bumbac de calitate normală, nu trebuie să i se dea bumbac de calitate proastă, care se rupe la tot pasul. În ambele cazuri, pentru producerea unui pfund de fire, el ar cheltui mai mult decât timpul de muncă socialmente necesar, iar acest timp cheltuit în plus nu ar crea valoare sau bani. Caracterul normal al factorilor materiali ai muncii nu depinde însă de muncitor, ci de capitalist. O altă condiţie este caracterul normal al forţei de muncă însăşi. În specialitatea în care este folosită, ea trebuie să dispună de priceperea, îndemânarea şi agilitatea medie statornicită. Dar capitalistul nostru a cumpărat pe piaţa muncii forţă de muncă de calitate normală. Această forţă trebuie cheltuită cu efortul mediu obişnuit, cu gradul de intensitate socialmente obişnuit. La acest lucru capitalistul veghează cu aceeaşi grijă cu care veghează să nu se piardă timp fără a se munci. El a cumpărat forţa de muncă pentru o durată de timp determinată. El vrea să i se dea ce-i aparţine. Nu vrea să fie furat. În sfârşit — şi în acest scop acelaşi domn are un code pénal propriu — nu se admite un consum inutil de materii prime şi de mijloace de muncă, pentru că materialul sau mijloacele de muncă irosite reprezintă cantităţi de muncă materializată cheltuită neraţional, prin urmare nu sunt luate în consideraţie şi nu participă la formarea valorii produsului.</p>', '<p>Vedem deci că deosebirea pe care am constatat-o mai înainte analizând marfa, deosebirea dintre munca creatoare de valoare de întrebuinţare şi aceeaşi muncă creatoare de valoare, apare acum ca o deosebire între diferitele laturi ale procesului de producţie.</p>', '<p>Ca unitate a procesului de muncă şi a procesului de formare a valorii, procesul de producţie este un proces de producţie de mărfuri; ca unitate a procesului de muncă şi a procesului de valorificare, el este un proces de producţie capitalist, forma capitalistă a producţiei de mărfuri.</p>', '<p>Am arătat mai sus că pentru procesul de valorificare este absolut indiferent dacă munca însuşită de către capitalist este muncă socială medie simplă sau o muncă mai complexă, o muncă cu o greutate specifică mai mare. Munca considerată drept muncă superioară, mai complexă în comparaţie cu munca socială medie, este manifestarea unei forţe de muncă în care intră cheltuieli de calificare mai mari, a cărei producere costă un timp de muncă mai îndelungat şi care are, din această cauză, o valoare mai mare decât forţa de muncă simplă. Dacă valoarea acestei forţe este mai mare, ea se şi manifestă într-o muncă superioară şi se materializează deci, în aceeaşi durată de timp, în valori relativ mai mari. Dar oricare ar fi deosebirea dintre munca filatorului şi cea a giuvaergiului, cantitatea de muncă prin care giuvaergiul nu face decât să înlocuiască valoarea propriei sale forţe de muncă nu se deosebeşte, din punct de vedere calitativ, prin nimic de cantitatea suplimentară de muncă, prin care el creează plusvaloare. În ambele cazuri, plusvaloarea nu rezultă decât dintr-un surplus cantitativ de muncă, din durata mai mare a aceluiaşi proces de muncă, într-un caz a procesului de producţie a firelor, în al doilea caz a procesului de producţie a giuvaerelor.</p>', '<p>Pe de altă parte, în fiecare proces de formare a valorii, munca superioară trebuie întotdeauna redusă la munca socială medie, de pildă o zi de muncă superioară la x zile de muncă simplă. Evităm astfel o operaţie inutilă şi simplificăm analiza, presupunând că muncitorul folosit de capital efectuează muncă socială medie simplă.</p>'],
'idChr': '2.08.06text',
'title': `Capitolul cinci. Procesul muncii şi procesul de valorificare`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul opt.<br/>Ziua de muncă</h6>', '<p class="mid" style="text-align: center;"><b>1. Limitele zilei de muncă</b></p>', '<p>Am plecat de la ipoteza că forţa de muncă se cumpără şi se vinde la valoarea ei. Această valoare, ca şi valoarea oricărei alte mărfi, este determinată de timpul de muncă necesar pentru producerea ei. Deci, dacă pentru producerea mijloacelor zilnice de subzistenţă necesare în medie muncitorului este nevoie de 6 ore, el trebuie să muncească în medie 6 ore pe zi pentru a produce zilnic forţa sa de muncă, sau, altfel spus, pentru a reproduce valoarea obţinută prin vânzarea ei. Şi atunci, partea necesară a zilei sale de muncă cuprinde 6 ore şi constituie deci, celelalte condiţii rămânând neschimbate, o mărime dată. Dar în acest fel încă nu este dată mărimea zilei de muncă însăşi.</p>', '<p>Să presupunem că linia a______b reprezintă durata sau lungimea timpului de muncă necesar, să zicem 6 ore. După cum munca va fi prelungită peste a b cu 1, 3, 6 ore etc., vom obţine următoarele 3 linii diferite:</p>', '<img alt="2.05.07.01img" class="auto" src="./Images/2.05.07.01img.png" width="65%"/>', '<p class="noind">care reprezintă trei zile de muncă deosebite, de 7, 9 şi 12 ore. Linia de prelungire b c reprezintă durata supramuncii. Întrucât ziua de muncă = a b + b c sau a c, ea variază o dată cu mărimea variabilă b c. Întrucât a b este dat, raportul dintre b c şi a b poate fi întotdeauna măsurat. Pentru ziua de muncă I el va reprezenta <sup>1</sup>/<sub>6</sub>, pentru ziua de muncă II — <sup>3</sup>/<sub>6</sub> şi pentru ziua de muncă III — <sup>6</sup>/<sub>6</sub> din a b. Întrucât, pe de altă parte, raportul timp de supramuncă / timp de muncă necesar determină rata plusvalorii, aceasta din urmă este dată prin raportul de mai sus. În cele 3 zile de muncă diferite ea va fi respectiv de 16<sup>2</sup>/<sub>3</sub>%, 50% şi 100%. Invers însă, rata plusvalorii singură nu ne-ar indica mărimea zilei de muncă. Dacă ea ar fi, de pildă, de 100%, ziua de muncă ar putea să comporte 8, 10, 12 ore etc. Ea ar arăta că cele două componente ale zilei de muncă, munca necesară şi supramunca, sunt de mărime egală, nu ar arăta însă cât de mare este fiecare componentă.</p>', '<p>Ziua de muncă nu este deci o mărime constantă, ci o mărime variabilă. Ce-i drept, o parte a ei este determinată de timpul de muncă necesar pentru reproducerea continuă a muncitorului însuşi; mărimea ei totală variază însă în funcţie de lungimea sau durata supramuncii. Ziua de muncă este, aşadar, determinabilă, dar în sine şi pentru sine ea este o mărime nedeterminată.</p>', '<p>Pe de altă parte, cu toate că ziua de muncă nu este o mărime constantă, ci una variabilă, ea nu poate varia decât înăuntrul unor anumite limite. Limita ei minimă nu este însă determinabilă. Desigur, în ipoteza că linia de prelungire b c, adică supramunca, = zero, obţinem limita minimă, şi anume acea parte a zilei în cursul căreia muncitorul trebuie să muncească în mod necesar pentru propria sa întreţinere. Dar în condiţiile modului de producţie capitalist, munca necesară nu poate constitui decât o parte a zilei de muncă, cu alte cuvinte ziua de muncă nu se poate niciodată reduce la acest minim. În schimb, ziua de muncă cunoaşte o limită maximă. Ea nu poate fi prelungită dincolo de o anumită limită. Această limită maximă are o dublă determinare. În primul rând, ea este determinată de limita fizică a forţei de muncă. În decursul zilei obişnuite de 24 de ore un om nu poate cheltui decât o anumită cantitate de forţă vitală. Un cal nu poate lucra zi de zi decât 8 ore. În timpul unei părţi din zi forţa trebuie să se odihnească, să doarmă, iar în timpul unei alte părţi omul trebuie să-şi satisfacă alte nevoi fizice, să se hrănească, să se spele, să se îmbrace etc. În afară de această limită pur fizică, prelungirea zilei de muncă se loveşte şi de limite de ordin moral. Muncitorul are nevoie de timp pentru satisfacerea trebuinţelor spirituale şi sociale, al căror volum şi număr sunt determinate de gradul general de civilizaţie. Aşadar, variaţiile zilei de muncă au loc înăuntrul unor limite de ordin fizic şi social. Ambele limite sunt însă foarte elastice, îngăduind cea mai mare libertate de mişcare. Găsim astfel zile de muncă de 8, 10, 12, 14, 16, 18 ore, deci de cele mai diverse durate.</p>', '<p>Capitalistul a cumpărat forţa de muncă la valoarea ei pe o zi. Lui îi aparţine valoarea ei de întrebuinţare pe timpul unei zile de muncă. Prin urmare el a dobândit dreptul de a-l pune pe muncitor să muncească pentru el timp de o zi. Dar ce este o zi de muncă? În orice caz, o zi mai scurtă decât o zi obişnuită de viaţă. Cu cât anume? Capitalistul are concepţia lui aparte despre limita necesară a zilei de muncă, această ultima Thule. <a href="javascript:void(0);" id="n163">[163]</a> <a id="cit81"></a>În calitate de capitalist, el nu este nimic altceva decât capital personificat. Sufletul lui este sufletul capitalului. Capitalul are însă un singur instinct vital, instinctul de a se valorifica, de a crea plusvaloare, de a absorbi cu ajutorul părţii sale constante, cu ajutorul mijloacelor de producţie, o masă cât mai mare de supramuncă. Capitalul este muncă defunctă, care, asemenea unui vampir, capătă viaţă numai absorbind muncă vie şi trăieşte cu atât mai mult, cu cât absoarbe mai mult. Timpul în decursul căruia muncitorul munceşte este timpul în decursul căruia capitalistul consumă forţa de muncă cumpărată de el. Consumând pentru sine timpul său disponibil, muncitorul îl fură pe capitalist.</p>', '<p>Capitalistul invocă deci legea schimbului de mărfuri. Ca orice alt cumpărător, el caută să obţină un folos cât mai mare din valoarea de întrebuinţare a mărfii sale. Deodată se face însă auzit glasul muncitorului, care, în Sturm und Drang al procesului de producţie fusese înăbuşit:</p>', '<p>Marfa pe care ţi-am vândut-o se deosebeşte de mărfurile de rând prin faptul că întrebuinţarea ei creează valoare, şi anume o valoare mai mare decât costul ei. Acesta a fost motivul pentru care ai cumpărat-o. Ceea ce pentru tine apare drept valorificare a capitalului, pentru mine constituie cheltuire suplimentară de forţă de muncă. Noi, tu şi cu mine, cunoaştem pe piaţă doar o singură lege, aceea a schimbului de mărfuri. Şi nu vânzătorul, care înstrăinează marfa, o consumă, ci cumpărătorul, care o dobândeşte. Prin urmare, ţie îţi aparţine uzul forţei mele de muncă zilnice. Dar cu ajutorul preţului ei zilnic de vânzare trebuie să pot să o reproduc zilnic ca să pot să o vând din nou. Abstracţie făcând de uzura normală din pricina vârstei etc., mâine eu trebuie să fiu capabil să lucrez cu aceeaşi putere, sănătate şi vioiciune cu care am lucrat azi. Tu îmi predici mereu „spiritul de economie“ şi „abstinenţa“. Ei bine! Vreau să-mi administrez singura mea avere, forţa de muncă, ca un gospodar chibzuit şi econom, ferindu-mă de orice irosire nesăbuită a ei. Din această forţă de muncă vreau să cheltuiesc zilnic, să transform în mişcare, în muncă, doar o cantitate compatibilă cu o durată normală şi cu o dezvoltare sănătoasă a ei. Prelungind peste măsură durata zilei de muncă, tu poţi cheltui într-o singură zi o cantitate mai mare din forţa mea de muncă decât cea pe care o pot eu înlocui în trei zile. Munca câştigată astfel de tine, eu o pierd din substanţa muncii. Folosirea forţei mele de muncă şi jefuirea ei sunt lucruri cu totul diferite. Dacă perioada pe care o poate trăi în medie un muncitor mediu, la o durată rezonabilă a muncii, este de 30 de ani, valoarea forţei mele de muncă pe care mi-o plăteşti zi de zi reprezintă 1 / 365 × 30 sau <sup>1</sup>/<sub>10.950</sub> din valoarea ei totală. Dar dacă tu o consumi în 10 ani atunci îmi plăteşti zilnic <sup>1</sup>/<sub>10.950</sub> în loc de <sup>1</sup>/<sub>3650</sub> din valoarea ei totală, adică numai <sup>1</sup>/<sub>3</sub> din valoarea ei pe o zi, şi-mi furi astfel zilnic <sup>2</sup>/<sub>3</sub> din valoarea mărfii mele. Îmi plăteşti forţa de muncă pe o zi şi consumi forţa de muncă pe trei zile. Aceasta este în contradicţie cu contractul nostru şi cu legea schimbului de mărfuri. Cer, aşadar, o zi de muncă de o durată normală, şi o cer fără a face apel la inima ta, căci în chestiuni băneşti încetează orice sentimentalism. Poţi să fii cetăţean model, eventual membru al societăţii pentru protecţia animalelor, şi pe deasupra să ai reputaţie de sfânt, dar obiectul pe care îl reprezinţi pentru mine nu are o inimă care să-i bată în piept. Ceea ce pare să bată acolo e bătaia propriei mele inimi. Eu revendic o zi normală de muncă, pentru că revendic valoarea mărfii mele, ca orice alt vânzător.</p>', '<p>Este evident, aşadar, că, abstracţie făcând de unele limite foarte elastice, din natura schimbului de mărfuri însuşi nu rezultă nici o limită pentru ziua de muncă, deci nici o limită pentru supramuncă. Atunci când încearcă să prelungească ziua de muncă cât mai mult posibil şi să facă, dacă se poate, dintr-o singură zi de muncă două, capitalistul invocă dreptul său de cumpărător. Pe de altă parte, natura specifică a mărfii vândute implică o limită a consumării ei de către cumpărător, şi muncitorul îşi apără dreptul său de vânzător atunci când vrea să limiteze ziua de muncă la o anumită mărime normală. Aici avem deci o antinomie: drept contra drept, ambele în aceeaşi măsură consacrate prin legea schimbului de mărfuri. Între drepturi egale decide forţa. Şi astfel în istoria producţiei capitaliste reglementarea zilei de muncă se prezintă ca luptă pentru limitele zilei de muncă — o luptă între capitalistul colectiv, adică clasa capitaliştilor, şi muncitorul colectiv, adică clasa muncitoare.</p>', '<p>\xa0</p>', '<p class="mid" style="text-align: center;"><b>2. Goana după supramuncă. Fabricant şi boier</b></p>', '<p>Nu capitalul a inventat supramunca. Pretutindeni unde o parte a societăţii deţine monopolul mijloacelor de producţie, muncitorul, liber sau neliber, trebuie să adauge timpului de muncă necesar pentru propria sa întreţinere un surplus de timp de muncă, ca să producă mijloacele de subzistenţă pentru proprietarul mijloacelor de producţie, indiferent dacă acest proprietar este <span class="greek">καλός κ’άγαθός</span> [aristocrat] atenian, teocrat etrusc, civis romanus [cetăţean roman], baron normand, proprietar de sclavi american, boier valah, landlord modern sau capitalist. Este însă limpede că dacă într-o formaţiune social-economică precumpăneşte nu valoarea de schimb, ci valoarea de întrebuinţare a produsului, supramunca este limitată de un cerc mai restrâns sau mai larg de trebuinţe, dar din însuşi caracterul producţiei nu rezultă o nevoie nelimitată de supramuncă. De aceea, munca excesivă devine îngrozitoare în antichitate atunci când e vorba să se obţină valoarea de schimb în forma sa independentă, de bani, adică în producţia de aur şi argint. Munca forţată, mergând până la istovire totală, constituie aici forma oficială a muncii excesive. E de ajuns să-l citim pe Diodorus Siculus. În lumea antică însă acestea sunt excepţii. Dar de îndată ce popoarele a căror producţie se desfăşoară încă în formele inferioare ale muncii de sclav, de clacă etc. sunt atrase în orbita pieţei mondiale dominate de modul de producţie capitalist, piaţă care face să primeze interesul pentru vânzarea în străinătate a produselor lor, la cruzimile barbare ale sclavajului, iobăgiei etc. se adaugă cruzimea civilizată a muncii excesive. Astfel, în statele sudice ale Uniunii Americane munca negrilor a păstrat un caracter patriarhal moderat atâta vreme cât scopul producţiei era mai cu seamă satisfacerea directă a trebuinţelor proprii. Dar în măsura în care exportul de bumbac a căpătat o importanţă vitală pentru aceste state, munca excesivă a negrilor, care pe alocuri ducea la consumarea vieţii lor în şapte ani de muncă, a devenit factorul unui sistem interesat şi calculat. Nu mai era vorba să se obţină de la ei o anumită cantitate de produse utile. Era vorba de însăşi producerea plusvalorii. Tot aşa stau lucrurile cu munca de clacă, de pildă în Principatele dunărene.</p>', '<p>Compararea goanei după supramuncă din Principatele dunărene cu cea similară din fabricile engleze prezintă un interes deosebit, deoarece în munca de clacă supramunca posedă o formă de sine stătătoare, palpabilă.</p>', '<p>Să presupunem că ziua de muncă comportă 6 ore de muncă necesară şi 6 ore de supramuncă. Atunci muncitorul liber îi furnizează capitalistului 6 × 6, adică 36 de ore de supramuncă pe săptămână. Este ca şi cum ar lucra 3 zile pe săptămână pentru sine şi 3 zile pe săptămână gratuit pentru capitalist. Lucrul acesta însă nu este vizibil. Supramunca şi munca necesară se contopesc. Aş putea, prin urmare, să exprim acelaşi raport şi altfel, de pildă că muncitorul lucrează în fiecare minut 30 de secunde pentru sine şi 30 de secunde pentru capitalist etc. Altfel stau lucrurile cu munca de clacă. Munca necesară pe care, de pildă, ţăranul valah o depune pentru propria sa întreţinere este separată în spaţiu de supramunca prestată pentru boier. Pe prima o efectuează pe propriul său ogor, pe cea de-a doua pe moşia boierească. Cele două părţi ale timpului de muncă există deci în mod independent una lângă alta. În forma muncii de clacă supramunca este delimitată distinct de munca necesară. Această formă deosebită de manifestare, evident, nu modifică cu nimic raportul cantitativ dintre supramuncă şi munca necesară. Trei zile de supramuncă pe săptămână rămân trei zile de muncă care nu creează nici un echivalent pentru muncitor, indiferent dacă ele poartă numele de muncă de clacă sau de muncă salariată. La capitalist însă, goana după supramuncă se exprimă în tendinţa de a prelungi peste măsură ziua de muncă; la boier ea se exprimă mai simplu, în goana directă după zile de clacă.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Factory-Act-ul din 1850, în vigoare acum (1867), îngăduie o durată de 10 ore pentru ziua de lucru medie, şi anume 12 ore pentru primele 5 zile ale săptămânii, de la 6 dimineaţa până la 6 seara, din care se scad însă, conform legii, <sup>1</sup>/<sub>2</sub> de oră pentru micul dejun şi o oră pentru masa de prânz, rămânând astfel 10<sup>1</sup>/<sub>2</sub> ore de muncă; iar pentru ziua de sâmbătă 8 ore, de la 6 dimineaţa până la 2 după-amiază, din care se scade <sup>1</sup>/<sub>2</sub> de oră pentru micul dejun. Rămân 60 de ore de muncă, 10<sup>1</sup>/<sub>2</sub> pentru primele 5 zile ale săptămânii, 7<sup>1</sup>/<sub>2</sub> pentru ultima zi a săptămânii. Au fost instituiţi controlori speciali însărcinaţi să vegheze la aplicarea legii, anume inspectorii de fabrici, subordonaţi direct Ministerului de Interne, ale căror rapoarte sunt publicate semestrial de către parlament. Aceste rapoarte furnizează, aşadar, o statistică oficială continuă în ceea ce priveşte goana capitaliştilor după supramuncă.</p>', '<p>Să-i ascultăm pentru o clipă pe inspectorii de fabrici.</p>', '<blockquote>„Fabricantul perfid începe lucrul cu un sfert de ceas, uneori cu mai mult, alteori cu mai puţin, înainte de ora 6 dimineaţa şi îl încheie cu un sfert de ceas, uneori cu mai mult, alteori cu mai puţin, după ora 6 seara. El ciupeşte câte 5 minute la începutul şi la sfârşitul jumătăţii de oră destinate nominal micului dejun şi câte 10 minute la începutul şi la sfârşitul orei destinate prânzului. Sâmbăta el prelungeşte lucrul peste ora 2 d. a. cu un sfert de oră, uneori cu mai mult, alteori cu mai puţin. El se alege prin urmare cu un câştig de:</blockquote>', '<img alt="2.05.07.02img" class="auto" src="./Images/2.05.07.02img.png" width="65%"/>', '<blockquote>Adică 5 ore şi 40 de minute pe săptămână, ceea ce înmulţit cu 50 de săptămâni de muncă, după scăderea a două săptămâni pentru zile de sărbătoare şi întreruperi incidentale, însumează 27 de zile de muncă“.</blockquote>', '<blockquote>„Dacă ziua de muncă este prelungită zilnic cu 5 minute peste durata normală, rezultă 2<sup>1</sup>/<sub>2</sub> zile de muncă pe an“. „O oră în plus pe zi, câştigată prin înhăţarea câte unei frânturi de timp ba de ici, ba de dincolo, face din cele 12 luni ale anului 13“.</blockquote>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Aceste „mici furtişaguri“ ale capitalului, pe seama timpului acordat muncitorilor pentru masă şi pentru repaus, inspectorii de fabrici le numesc „petty pilferings of minutes“, şterpeliri de minute, „snatching a few minutes“, ciupiri de minute, sau, cum le spun muncitorii cu un termen tehnic, „nibbling and cribbling at meal times“ [„a muşca şi a ronţăi din pauzele pentru masă“].</p>', '<p>După cum se vede, în această atmosferă formarea plusvalorii prin supramuncă nu constituie nici un secret.</p>', '<blockquote>„Dacă îmi permiteţi — mi-a spus un foarte respectabil proprietar de fabrică — să-i pun pe muncitori să muncească numai cu 10 minute mai mult pe zi, îmi băgaţi în buzunar câte 1.000 de l. st. pe an“. „Fracţiunile de timp sunt elementele profitului“.</blockquote>', '<p>Nimic mai caracteristic, în această privinţă, decât denumirea de „full times“ dată muncitorilor care lucrează săptămâna completă de lucru şi de „half times“ dată copiilor sub 13 ani, care n-au voie să lucreze decât 6 ore. Aici muncitorul nu mai e decât timp de muncă personificat. Toate deosebirile individuale se reduc la deosebirea dintre „Vollzeitler“, muncitori care lucrează săptămâna completă de lucru, şi „Halbzeitler“, muncitori care lucrează săptămâna incompletă de lucru.</p>', '<p>\xa0</p>', '<p class="mid" style="text-align: center;"><b>3. Ramuri din industria engleză fără limită legală a exploatării</b></p>', '<p>Până acum am cercetat tendinţa de a prelungi ziua de muncă, goana nesăţioasă după supramuncă, pe un tărâm unde excesele neînfrânate, care, după expresia unui economist burghez din Anglia, nu au fost întrecute nici de cruzimile spaniolilor faţă de pieile roşii din America, au determinat în cele din urmă încătuşarea capitalului în lanţurile reglementării prin lege. Să aruncăm acum o privire asupra câtorva ramuri de producţie în care stoarcerea forţei de muncă este până astăzi, sau a fost până mai ieri, liberă de îngrădiri.</p>', '<blockquote>„D-l Broughton, un county magistrate, a declarat, în calitate de preşedinte al unei întruniri ţinute în sala primăriei din Nottingham la 14 ianuarie 1860, că în rândurile acelei părţi din populaţia oraşului care se ocupă cu confecţionarea dantelelor mizeria şi privaţiunile au atins un grad necunoscut în tot restul lumii civilizate... La orele 2, 3, 4 dimineaţa, copii de 9—10 ani sunt smulşi din paturile lor murdare şi siliţi să lucreze până la orele 10, 11, 12 noaptea pentru a câştiga atât cât să-şi ducă zilele; în acest timp, membrele li se atrofiază, corpul li se închirceşte, trăsăturile feţei li se abrutizează şi întreaga lor fiinţă cade într-o toropeală încremenită, îngrozitoare la vedere. Nu ne surprinde faptul că d-l Mallett şi alţi fabricanţi au intervenit pentru a protesta împotriva oricărei discuţii... Sistemul, aşa cum l-a descris reverendul Montagu Valpy, este un sistem de sclavie nelimitată, sclavie sub raport social, fizic, moral şi intelectual... Ce să spunem despre un oraş care convoacă un miting public spre a cere limitarea timpului de muncă pentru bărbaţi la 18 ore pe zi!... Noi perorăm împotriva plantatorilor din Virginia şi din Carolina. Dar târgul lor de negri, cu toate grozăviile biciului şi ale comerţului cu carne de om, este oare mai dezgustător decât această asasinare lentă a oamenilor care se săvârşeşte pentru fabricarea voalurilor şi gulerelor spre profitul capitaliştilor?“</blockquote>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Manufactura de chibrituri datează din 1833, când s-a inventat aplicarea fosforului chiar pe beţişorul chibritului. Începând din 1845, în Anglia această manufactură s-a dezvoltat repede şi s-a răspândit din cartierele dens populate ale Londrei în special la Manchester, Birmingham, Liverpool, Bristol, Norwich, Newcastle, Glasgow, propagând totodată şi fălcariţa, boală descoperită încă în 1845 de către un medic vienez ca fiind specifică muncitorilor din fabricile de chibrituri. Jumătate din muncitori sunt copii sub 13 ani şi tineri sub 18 ani. Manufactura aceasta este atât de rău famată din cauza condiţiilor de muncă nesănătoase şi respingătoare, încât numai partea cea mai mizeră a clasei muncitoare, văduvele muritoare de foame etc., îşi trimite aici copiii, „copii în zdrenţe, pe jumătate lihniţi de foame, într-un hal fără hal şi fără nici o educaţie“. Dintre martorii audiaţi de către White, membru al comisiei (1863), 270 erau sub 18 ani, 40 sub 10 ani, 10 aveau numai 8 ani şi 5 numai 6 ani. Durata zilei de muncă variază între 12, 14 şi 15 ore, muncă de noapte, ore neregulate de masă, mesele luate de cele mai multe ori chiar în ateliere, al căror aer e viciat din cauza fosforului. În această manufactură, Dante şi-ar găsi depăşite cele mai crunte chinuri ale infernului plăsmuite de fantezia sa.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Nici o ramură industrială din Anglia (facem abstracţie de fabricile de pâine, care şi-au croit drum abia în ultima vreme) nu a păstrat până astăzi un mod de producţie atât de învechit şi — cum se poate vedea la poeţii epocii Imperiului roman — atât de asemănător celui din perioada precreştină ca brutăriile. Dar, după cum am arătat mai înainte, la început capitalul rămâne indiferent faţă de caracterul tehnic al procesului de muncă pe care pune stăpânire. La început îl preia aşa cum îl găseşte.</p>', '<p>Inimaginabila falsificare a pâinii, mai ales la Londra, a fost dată pentru prima oară în vileag de Comisia Camerei comunelor „pentru constatarea falsificării de alimente“ (1855—1856) şi prin lucrarea doctorului Hassall: „Adulterations detected“. Urmarea acestor dezvăluiri a fost legea din 6 august 1860: „for preventing the adulteration of articles of food and drink“ [„pentru prevenirea falsificării de alimente şi băuturi“], o lege rămasă fără efect pentru că manifesta, bineînţeles, o delicateţă extremă faţă de orice freetrader [adept al liberului schimb] care îşi propunea „to turn an honest penny“ [„să câştige un ban cinstit“] prin cumpărarea şi vânzarea de mărfuri falsificate. Însăşi comisia şi-a exprimat, într-un mod mai mult sau mai puţin naiv, convingerea că liberul schimb înseamnă în esenţă un comerţ cu substanţe falsificate, sau, cum le spune spiritual englezul, cu „substanţe sofisticate“. Într-adevăr, acest gen de „sofistică“ ştie mai bine decât Protagoras să facă din alb negru şi din negru alb şi mai bine decât eleaţii să demonstreze ad oculos caracterul pur aparent a tot ce este real.</p>', '<p>În orice caz, comisia atrăsese atenţia publicului asupra „pâinii sale cea de toate zilele“ şi implicit asupra brutăriilor. În acelaşi timp, în mitinguri publice şi în petiţii adresate parlamentului a răsunat strigătul calfelor de brutari din Londra împotriva muncii excesive etc. Strigătul a devenit atât de stăruitor, încât s-a procedat la numirea, în calitate de comisar regal anchetator, a d-lui H. S. Tremenheere, fost membru al comisiei din 1863, menţionate de noi în repetate rânduri. Raportul său, împreună cu depoziţiile martorilor, au consternat publicul şi i-a atins nu inima, ci stomacul. Englezul, atât de bun cunoscător al bibliei, ştia că omul dacă nu e ales de ursită să fie capitalist, landlord sau sinecurist, este sortit să-şi mănânce pâinea în sudoarea frunţii, dar nu ştia că în pâinea sa el trebuie să mănânce zilnic o cantitate anumită de sudoare omenească amestecată cu puroi scurs din răni, cu pânze de păianjen, cu gândaci şi cu drojdie nemţească putredă, ca să nu mai vorbim de piatră acră, nisip şi alte agreabile ingrediente minerale. De aceea, fără nici o consideraţie pentru sanctitatea sa „freetrade“-ul, fabricarea pâinii, până atunci „liberă“, a fost supusă controlului unor inspectori de stat (sfârşitul sesiunii parlamentare din 1863), prin aceeaşi lege interzicându-se pentru calfele de brutar sub 18 ani munca între orele 9 seara şi 5 dimineaţa. Această ultimă prevedere este deosebit de elocventă în privinţa muncii excesive din această ramură de activitate, atât de patriarhală în aparenţă.</p>', '<blockquote>„Munca unei calfe de brutar, la Londra, începe de regulă la ora 11 noaptea. La această oră el pregăteşte aluatul, muncă foarte anevoioasă, care durează <sup>1</sup>/<sub>2</sub> până la <sup>3</sup>/<sub>4</sub> de oră, în funcţie de cantitatea şi calitatea aluatului. El se culcă apoi pe scândura de frământat, care în acelaşi timp serveşte şi de capac al covatei în care se face aluatul, şi doarme câteva ore cu un sac sub căpătâi şi acoperit cu alt sac. Apoi începe o muncă intensă şi neîntreruptă de 5 ore: aluatul e frământat, cântărit, modelat, băgat în cuptor, scos din cuptor etc. Temperatura dintr-o brutărie atinge 75—90 de grade [Fahrenheit, respectiv 24—32°C], în brutăriile mici fiind mai degrabă mai ridicată decât mai scăzută. Când pâinea, franzelele etc. sunt gata, începe distribuirea, şi o mare parte a muncitorilor zileri, după ce au îndeplinit anevoioasa muncă de noapte descrisă mai sus, duc în cursul zilei pâinea din casă în casă, în coşuri sau în cărucioare, lucrând câteodată, în intervaluri, şi la brutărie. În funcţie de anotimp şi de mărimea întreprinderii, munca se termină între orele 1 şi 6 p.m., în vreme ce altă parte a calfelor lucrează în brutărie până seara târziu“. „În timpul sezonului londonez, calfele acelor brutari din Weslend care vând pâinea la preţul «integral» îşi încep lucrul în mod regulat la ora 11 noaptea şi sunt ocupate cu coptul pâinii până la orele 8 ale dimineţii următoare, cu una sau două întreruperi foarte scurte. Pe urmă sunt folosite până la orele 4, 5, 6 sau chiar 7 la distribuirea pâinii sau câteodată în brutărie, la fabricarea biscuiţilor. După terminarea muncii, ele pot dormi 6 ore, de multe ori numai 5 sau 4. Vinerea, munca începe întotdeauna mai devreme, adică seara la ora 10, şi continuă fără întrerupere fie la prepararea pâinii, fie la distribuirea ei, până a doua zi, sâmbăta, la orele 8 seara, dar de cele mai multe ori până la orele 4 sau 5 din noaptea spre duminică. Şi în brutăriile de lux, care vând pâinea la «preţul integral», mai trebuie prestată apoi, în cursul duminicii, o muncă pregătitoare de 4 până la 5 ore pentru ziua următoare... Calfele de brutari care lucrează la «underselling masters»“ (patroni care vând pâinea sub preţul integral) „şi care, după cum am spus mai înainte, alcătuiesc peste <sup>3</sup>/<sub>4</sub> din numărul brutarilor din Londra, au ore de muncă şi mai îndelungate, dar munca lor se mărgineşte aproape numai la brutărie întrucât, exceptând pâinea livrată unor băcănii mărunte, patronii lor îşi vând marfa numai în propria lor prăvălie. Către sfârşitul săptămânii..., adică joia, munca începe aici la ora 10 noaptea şi durează, cu mici întreruperi, până sâmbătă noaptea târziu“.</blockquote>', '<p>Cât despre „underselling masters“, chiar şi punctul de vedere burghez îşi dă seama că „baza concurenţei lor o formează munca neplătită a calfelor“ (the unpaid labour of the men). Iar „full priced baker“-ul îi denunţă comisiei de anchetă pe concurenţii săi „underselling“ ca jefuitori ai muncii altora şi ca falsificatori.</p>', '<blockquote>„Ei reuşesc numai înşelând publicul şi storcând de la calfele lor câte 18 ore pentru o plată de 12 ore“.</blockquote>', '<p>Falsificarea pâinii şi formarea unei categorii de brutari care vând pâinea sub preţul integral s-au dezvoltat în Anglia de la începutul secolului al XVII-lea, după ce această meserie şi-a pierdut caracterul de breaslă şi după ce, în spatele meşterului brutar nominal, a apărut capitalistul, în persoana morarului sau a negustorului de făină. Astfel a fost pusă baza producţiei capitaliste, a prelungirii peste măsură a zilei de muncă şi a muncii de noapte, cu toate că aceasta din urmă s-a înrădăcinat de-a binelea, chiar şi la Londra, abia în anul 1824.</p>', '<p>După cele de mai sus, se înţelege de ce raportul comisiei situează calfele de brutari printre muncitorii cu durată scurtă de viaţă, care, după ce au avut norocul să nu cadă victimă mortalităţii infantile, obişnuită la toate păturile clasei muncitoare, ating rareori vârsta de 42 de ani. Şi cu toate acestea meseria de brutar e întotdeauna suprasolicitată de candidaţi. Regiunile care furnizează aceste „forţe de muncă“ pentru Londra sunt Scoţia, districtele agricole din vestul Angliei şi Germania.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Din mulţimea pestriţă de muncitori de toate profesiunile, vârstele, sexele, care ne asaltează mai stăruitor decât l-au asaltat pe Odiseu sufletele celor ucişi şi cărora munca excesivă li se citeşte pe faţă de la prima vedere, fără să mai fie nevoie de Cărţile Albastre ţinute la subţioară, desprindem încă două figuri, contrastând izbitor una cu alta şi dovedind astfel că pentru capital toţi oamenii sunt egali — o modistă şi un fierar.</p>', '<p>În ultimele săptămâni ale lunii iunie 1863, toate cotidienele londoneze au publicat o informaţie sub titlul „senzaţional“: „Death from simple Overwork“ (Moarte provocată de muncă excesivă). Era vorba de moartea modistei Mary Anne Walkley, de douăzeci de ani, angajată la o foarte respectabilă manufactură de mode, furnizoare a curţii, condusă de o doamnă cu inocentul nume de Elise. A fost redescoperită vechea poveste de atâtea ori repetată că fetele acestea lucrează în medie 16<sup>1</sup>/<sub>2</sub> ore, iar în timpul sezonului adesea chiar 30 de ore neîntrerupt, stimulându-li-se uneori „forţa de muncă“ epuizată prin mici cantităţi de sherry, vin sau cafea. Şi era tocmai în toiul sezonului. Trebuiau confecţionate cât ai bate din palme luxoasele rochii ale nobilelor ladies pentru balul dat în onoarea principesei de Wales, proaspăt importată din străinătate. Mary Anne Walkley lucrase 26<sup>1</sup>/<sub>2</sub> ore fără întrerupere împreună cu alte 60 de fete, câte 30 într-o încăpere care nu asigura nici <sup>1</sup>/<sub>3</sub> din volumul de aer necesar şi dormind noaptea câte două într-un pat în acele boxe înăbuşitoare obţinute prin împărţirea unui dormitor cu ajutorul unor pereţi de scândură. Şi aceasta era una din casele de modă mai bune din Londra. Mary Anne Walkley s-a îmbolnăvit vineri şi a murit duminică, fără să fi apucat, spre uimirea doamnei Elise, să termine ultima rochie de bal. D-l Keys, medicul, chemat prea târziu la patul muribundei, a făcut în faţa „Coroner’s Jury“-ului o depoziţie lapidară:</p>', '<blockquote>„Mary Anne Walkley a murit din cauza orelor îndelungate de muncă într-un atelier supraaglomerat şi din cauza dormitorului ei mult prea neîncăpător şi neaerisit“.</blockquote>', '<p>Pentru a-i servi medicului o lecţie de bună-cuviinţă, „Coroner’s Jury“, dimpotrivă, a stabilit că:</p>', '<blockquote>„Ea a murit de apoplexie, dar există motive de a ne teme că moartea ei ar fi fost grăbită de munca excesivă într-un atelier supraaglomerat“.</blockquote>', '<p>„Sclavii albi“ de la noi, exclamă „Morning Star“, organul de presă al liber-schimbiştilor Cobden şi Bright, „sclavii albi de la noi sunt băgaţi în mormânt de atâta muncă: ei se distrug şi pier fără surle şi trâmbiţe“.</p>', '<blockquote>„Istovirea totală prin muncă este la ordinea zilei nu numai în atelierele modistelor, dar şi într-o mie de alte locuri, ba în orice loc unde afacerile merg bine... Să-l luăm de pildă pe fierar. De-ar fi să dăm crezare poeţilor, nu există om mai viguros şi mai vesel decât fierarul. El se scoală în zori şi face să scapere fierul înainte de a străluci soarele pe cer; mănâncă, bea şi doarme ca nimeni altul. Sub raport exclusiv fizic, el se găseşte într-adevăr, când munceşte cumpătat, în una din cele mai bune condiţii umane. Dar îl urmăm la oraş şi vedem cu ce muncă este împovărat acest voinic; şi ce loc ocupă el în statisticile de mortalitate ale ţării noastre? În Marylebone“ (unul din cele mai mari cartiere ale Londrei), „fierarii mor pe an în proporţie de 31 la mie, întrecând cu 11 media de mortalitate la bărbaţii adulţi din Anglia. Ocupaţia lor, această artă aproape instinctivă a omenirii, în sine ireproşabilă, prin simplul exces de muncă îl extermină pe om. El poate să dea un anumit număr de lovituri de ciocan pe zi, să meargă un anumit număr de paşi, să facă un anumit număr de mişcări respiratorii, să presteze o anumită cantitate de muncă şi să trăiască în medie, să zicem, 50 de ani. El este însă silit să dea atâtea lovituri de ciocan mai mult, să meargă atâţia paşi mai mult, să respire de atâtea ori mai mult pe zi şi, una peste alta, să cheltuiască zilnic cu un sfert mai multă forţă vitală. El încearcă, iar rezultatul e că, într-o perioadă de timp limitată, el prestează cu un sfert mai multă muncă şi moare la 37 de ani în loc să moară la 50“.</blockquote>', '<p>\xa0</p>', '<p class="mid" style="text-align: center;"><b>4. Munca de zi şi munca de noapte. Sistemul schimburilor</b></p>', '<p>Din punctul de vedere al procesului de valorificare, capitalul constant, mijloacele de producţie, există doar pentru a absorbi muncă şi, cu fiecare picătură de muncă, o cantitate proporţională de supramuncă. În măsura în care nu fac acest lucru, simpla lor existenţă înseamnă o pierdere negativă pentru capitalist, căci în timpul cât stau inactive ele reprezintă o avansare inutilă de capital; această pierdere devine pozitivă de îndată ce întreruperea face necesare cheltuieli suplimentare pentru reînceperea lucrului. Prelungirea zilei de muncă peste limitele ei naturale, până în toiul nopţii, are doar efect paliativ şi nu potoleşte decât în mod aproximativ setea de vampir după sângele viu al muncii. A-şi însuşi muncă în decursul tuturor celor 24 de ore ale zilei constituie deci tendinţa imanentă a producţiei capitaliste. Întrucât lucrul acesta se dovedeşte fizic imposibil, presupunând că aceiaşi purtători ai forţei de muncă ar fi exploataţi neîntrerupt zi şi noapte, este nevoie, pentru înlăturarea acestui obstacol fizic, de o alternare a forţelor de muncă consumate ziua cu cele consumate noaptea, alternare care permite să se aplice diferite metode, şi poate fi, de pildă, astfel orânduită, încât o parte a personalului să lucreze o săptămână ziua, a doua săptămână noaptea etc. Se ştie că acest sistem al schimburilor, acest sistem al muncii în ture a predominat în perioada de înflorire de la începuturile industriei engleze a bumbacului etc. şi că mai e în floare şi în prezent în filaturile de bumbac din gubernia Moscova. Şi astăzi încă acest proces de producţie de 24 de ore există ca sistem în multe ramuri industriale ale Marii Britanii, rămase până în prezent „libere“, printre altele la furnale, la forje, la laminoare şi la alte manufacturi de metal din Anglia, Wales şi Scoţia. În afară de cele 24 de ore ale celor 6 zile lucrătoare, aici procesul de producţie cuprinde în majoritatea cazurilor şi cele 24 de ore ale duminicii. Muncitorii sunt bărbaţi şi femei adulţi şi copii de ambele sexe. Vârsta copiilor şi a adolescenţilor cuprinde toate treptele intermediare între 8 (în unele cazuri 6) şi 18 ani. În unele ramuri, laolaltă cu bărbaţii lucrează noaptea şi fetele şi femeile.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>5. Lupta pentru ziua normală de muncă. Legi coercitive pentru prelungirea zilei de muncă, de la mijlocul secolului al XIV-lea până la sfârşitul secolului al XVII-lea</b></p>', '<p>„Ce este o zi de muncă?“ Cât de mare este timpul în cursul căruia capitalul are voie să consume forţa de muncă a cărei valoare pe o zi o plăteşte? Cât de mult poate fi prelungită ziua de muncă peste timpul de muncă necesar pentru reproducerea forţei de muncă însăşi? La aceste întrebări, după cum s-a văzut, capitalul răspunde: ziua de muncă numără în fiecare zi 24 de ore pline minus cele câteva ore de repaus, fără de care forţei de muncă îi este absolut imposibil să-şi reînceapă activitatea. În primul rând, se înţelege de la sine că toată viaţa sa muncitorul nu este nimic altceva decât forţă de muncă, că, prin urmare, tot timpul său disponibil reprezintă în mod natural şi de drept timp de muncă, aparţine, aşadar, autovalorificării capitalului. Timpul necesar omului pentru cultură, dezvoltare spirituală, îndeplinirea unor funcţii sociale, pentru relaţii sociale, jocul liber al forţelor vitale fizice şi intelectuale, repausul de duminică — chiar dacă e vorba de ţara celor care ţin cu sfinţenie duminica — nu-i decât aiureală curată! Dar în goana sa oarbă şi nesăţioasă după supramuncă, capitalul depăşeşte nu numai limitele maxime morale, dar şi pe cele pur fizice ale zilei de muncă. El uzurpă timpul necesar pentru creşterea, dezvoltarea şi conservarea sănătăţii corpului. El fură timpul destinat asimilării de aer curat şi de lumină solară. El ciupeşte din timpul pentru masă şi, dacă se poate, înglobează masa în însuşi procesul de producţie, încât muncitorul, simplu mijloc de producţie, este alimentat cu mâncare la fel cum cazanul este alimentat cu cărbune sau maşinile cu seu ori ulei. Somnul sănătos, necesar pentru acumularea, reînnoirea şi împrospătarea forţei vitale, capitalul îl reduce la atâtea ore de amorţire câte sunt indispensabile pentru reanimarea unui organism complet epuizat. În loc ca menţinerea în stare normală a forţei de muncă să determine limita zilei de muncă, dimpotrivă, maxima cheltuire posibilă de forţă de muncă în decursul unei zile este aceea care determină limita timpului de repaus al muncitorului, oricât de nesănătoasă, de forţată şi de chinuitoare ar fi această cheltuire. Capitalul nu se sinchiseşte de durata vieţii forţei de muncă. Ceea ce îl interesează este numai şi numai maximul de forţă de muncă susceptibil de a fi pus în funcţiune într-o zi de muncă. Această ţintă el şi-o atinge prin reducerea duratei forţei de muncă, aşa cum un agricultor hrăpăreţ obţine o recoltă mai bogată sleind fertilitatea solului.</p>', '<p>Producţia capitalistă, care, în esenţă, constituie producţie de plusvaloare, absorbire de supramuncă, produce deci, prin prelungirea zilei de muncă, nu numai degenerarea forţei de muncă omeneşti, căreia i se răpesc condiţiile normale de dezvoltare şi de activitate atât morale cât şi fizice. Ea produce epuizarea şi nimicirea timpurie a însăşi forţei de muncă. Ea prelungeşte timpul de producţie al muncitorului înăuntrul unui termen dat, scurtându-i durata vieţii.</p>', '<p>Dar valoarea forţei de muncă cuprinde valoarea mărfurilor necesare pentru reproducerea muncitorului, sau pentru perpetuarea clasei muncitoare. Prin urmare, dacă prelungirea nefirească a zilei de muncă, către care tinde în mod necesar capitalul în pofta sa nesăţioasă de autovalorificare, scurtează durata vieţii fiecărui muncitor în parte şi deci durata forţei lor de muncă, se impune necesitatea unei înlocuiri mai rapide a forţei de muncă uzate; în reproducerea forţei de muncă vor intra deci cheltuieli de uzură mai mari, aşa cum la maşină partea de valoare care urmează a fi reprodusă zilnic este cu atât mai mare cu cât maşina se uzează mai repede. Se pare, în consecinţă, că propriul interes al capitalului reclamă o zi de muncă normală.</p>', '<p>Proprietarul de sclavi îşi cumpără muncitorul aşa cum şi-ar cumpăra un cal. Pierzându-şi sclavul, el pierde un capital, care trebuie înlocuit printr-o nouă cheltuială la târgul de sclavi. Dar</p>', '<blockquote>„oricât de distrugătoare şi de funeste ar fi lanurile de orez din Georgia şi mlaştinile Mississippi-ului pentru organismul omenesc, această distrugere de vieţi omeneşti nu este totuşi atât de mare încât să nu poată fi compensată de rezervaţiile suprapopulate din Virginia şi Kentucky. Considerentele economice care ar putea prezenta un fel de garanţie pentru un tratament omenesc al sclavilor, în măsura în care ele identifică interesul stăpânului cu conservarea sclavului, se transformă o dată cu introducerea comerţului cu sclavi, dimpotrivă, în pricini pentru o totală distrugere a sclavului, căci din moment ce locul său poate fi completat prin import din rezervaţiile de negri de prin alte locuri, durata vieţii sale devine mai puţin importantă decât productivitatea lui în timpul vieţii. Politica economică cea mai eficientă constă în a stoarce din aceşti oameni-vite de povară (human chattle) o cantitate de muncă cât mai mare cu putinţă într-un timp cât mai scurt, iată deviza economiei sclavagiste din ţările importatoare de sclavi. Şi tocmai în exploatările din regiunile tropicale, unde profiturile anuale adeseori egalează întregul capital al plantaţiilor, viaţa negrilor este sacrificată fără nici un fel de scrupule. Tocmai agricultura Indiilor occidentale, leagăn secular al unor bogăţii fabuloase, a înghiţit milioane de oameni de rasă africană. Astăzi în Cuba, ale cărei venituri se numără cu milioanele şi ai cărei plantatori sunt adevăraţi principi, găsim o clasă de sclavi nu numai hrănită mizerabil şi sleită de muncă, dar în mare parte pur şi simplu distrusă an de an prin chinurile lente ale muncii excesive şi prin lipsa de somn şi de odihnă“.</blockquote>', '<p>Mutato nomine de te fabula narratur! <a href="javascript:void(0);" id="n164">[164]</a> Citeşte, în loc de comerţ cu sclavi, piaţa muncii, în loc de Kentucky şi Virginia, Irlanda şi districtele agricole din Anglia, Scoţia şi Wales, în loc de Africa, Germania! Am văzut ce ravagii face munca excesivă printre brutarii din Londra, şi totuşi piaţa muncii din Londra este în permanenţă supraaglomerată de candidaţi la moarte pentru brutării, veniţi din Germania şi din alte părţi. Olăritul reprezintă, după cum am văzut, una din ramurile industriale în care muncitorii au viaţa cea mai scurtă. E oare lipsă de olari din această cauză? Josiah Wedgwood, inventatorul olăriei moderne, la început el însuşi un simplu muncitor, a declarat în 1785, în faţa Camerei comunelor, că întreagă această producţie cuprinde 15.000 până la 20.000 de persoane. În 1861, în Marea Britanie numai populaţia centrelor urbane ale acestei industrii era de 101.302 persoane.</p>', '<blockquote>„Industria bumbacului are o vechime de 90 de ani... În decursul a trei generaţii ale poporului englez ea a devorat nouă generaţii de muncitori din această ramură“.</blockquote>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În general, experienţa îi arată capitalistului că există o suprapopulaţie constantă, adică o suprapopulaţie în raport cu nevoile imediate de valorificare a capitalului, cu toate că rândurile acestei suprapopulaţii sunt formate din generaţii de oameni prăpădiţi, care se uzează repede şi se succed repede, generaţii culese, ca să zicem aşa, înainte de a se fi copt. Dar, pe de altă parte, observatorul avizat ştie din experienţă cât de repede şi cât de adânc a subminat producţia capitalistă, care istoriceşte vorbind nu datează decât de ieri, însăşi rădăcina forţei vitale a poporului; ştie că degenerarea populaţiei industriale este încetinită numai prin absorbirea permanentă a unor elemente proaspete de la ţară şi că înşişi muncitorii de la ţară au şi început să se ofilească, în pofida aerului curat în care trăiesc şi în pofida acelui principle of natural selection [principiu al selecţiei naturale], a cărui acţiune este atât de puternică în rândurile lor şi în virtutea căreia doar indivizii cei mai puternici rămân în viaţă. În activitatea sa practică, capitalul, care are atâtea „motive întemeiate“ să tăgăduiască suferinţele generaţiei de muncitori de care este înconjurat, se sinchiseşte tot atât de puţin de perspectiva unei viitoare degenerări a omenirii şi, în cele din urmă, de o inevitabilă depopulare, pe cât se sinchiseşte de o eventuală prăbuşire a pământului pe Soare. <a id="cit82"></a>Ori de câte ori este vorba de speculă cu acţiuni, fiecare ştie că furtuna se va dezlănţui cândva, dar fiecare speră că trăsnetele vor cădea pe capul vecinului, după ce ploaia de aur se va fi revărsat asupra lui şi el şi-o va fi pus-o în siguranţă. Après moi le déluge! <a href="javascript:void(0);" id="n165">[165]</a> este deviza fiecărui capitalist şi a fiecărei naţiuni de capitalişti. De aceea capitalul nu cunoaşte nici un fel de scrupule în ceea ce priveşte sănătatea şi durata vieţii muncitorului afară doar dacă societatea îl sileşte să ţină seama de ele. La plângerile privitoare la degenerarea fizică şi intelectuală, la moartea prematură, la tortura muncii excesive, el răspunde: chinul acesta în cleşti ne strânge, bucuria (profitul) s-o sporească. În genere însă, lucrul acesta nici nu depinde de buna sau reaua voinţă a capitalistului individual. Libera concurenţă impune capitalistului individual legile imanente ale producţiei capitaliste ca lege coercitivă exterioară.</p>', '<p>Stabilirea unei zile normale de muncă este rezultatul unei lupte seculare între capitalist şi muncitor. Dar istoria acestei lupte prezintă două curente opuse. Să comparăm, de pildă, legislaţia engleză cu privire la reglementarea muncii în fabrici din zilele noastre cu statutele muncii din Anglia din secolul al XIV-lea până târziu în a doua jumătate a secolului al XVIII-lea. În timp ce legea modernă cu privire la reglementarea muncii în fabrici reduce forţat ziua de muncă, acele statute tindeau să o prelungească forţat. Fireşte că pretenţiile pe care le avea capitalul atunci când se afla în stadiul embrionar, atunci când se afla abia în devenire, adică atunci când îşi asigura dreptul de a absorbi o cantitate suficientă de supramuncă nu numai prin simpla forţă a relaţiilor economice, ci şi cu ajutorul puterii de stat apar cu totul modeste dacă le comparăm cu concesiile pe care trebuie să le facă, mârâind şi de nevoie, odată ajuns la maturitate. A trebuit să treacă secole până ce, ca urmare a modului de producţie capitalist dezvoltat, muncitorul „liber“ a consimţit de bunăvoie, adică a fost silit de condiţiile sociale, să vândă în schimbul mijloacelor sale obişnuite de subzistenţă tot timpul activ al vieţii sale, ba chiar însăşi capacitatea sa de muncă, să-şi vândă dreptul de întâi născut pentru un blid de fiertură. E deci firesc ca prelungirea zilei de muncă, pe care, de la mijlocul secolului al XIV-lea până la sfârşitul secolului al XVII-lea, capitalul a încercat să o impună prin puterea de stat muncitorilor adulţi, să coincidă în mod aproximativ cu timpul de muncă fixat pe alocuri de către stat în a doua jumătate a secolului al XIX-lea ca limită a transformării sângelui copiilor în capital. Ceea ce astăzi este proclamat ca limită oficială a muncii copiilor sub 12 ani, de pildă în statul Massachusetts — până de curând statul cel mai liber al republicii nord-americane —, era în Anglia încă la mijlocul secolului al XVII-lea ziua normală de muncă a unor meseriaşi viguroşi, a unor argaţi robuşti şi a unor fierari atletici.</p>'],
'idChr': '2.08.07text',
'title': `Capitolul opt. Ziua de muncă`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul zece.<br/>Noţiunea de plusvaloare relativă</h6>', '<p>Acea parte a zilei de muncă care nu produce decât echivalentul valorii forţei de muncă pe care o plăteşte capitalul am considerat-o până acum drept o mărime constantă, ceea ce şi este de fapt în anumite condiţii de producţie date, adică pe o anumită treaptă de dezvoltare economică a societăţii. Peste acest timp de muncă necesar al său, muncitorul putea să muncească 2, 3, 4, 6 etc. ore. De mărimea acestei prelungiri depindeau rata plusvalorii şi mărimea zilei de muncă. Dacă timpul de muncă necesar era constant, ziua totală de muncă era, dimpotrivă, variabilă. Să presupunem acum o zi de muncă a cărei mărime şi a cărei împărţire în muncă necesară şi în supramuncă sunt date. Să presupunem, de pildă, că linia a c, a—————b—c, reprezintă o zi de muncă de douăsprezece ore, fracţiunea a b 10 ore de muncă necesară, iar fracţiunea b c 2 ore de supramuncă. Cum poate fi mărită, în aceste condiţii, producţia de plusvaloare, cu alte cuvinte cum poate fi prelungită supramunca, fără vreo prelungire sau independent de vreo prelungire a lui a c?</p>', '<p>Cu toate că limitele zilei de muncă a c sunt date, se pare că b c poate fi prelungit, dacă nu printre extindere dincolo de punctul său final, c, care este în acelaşi timp şi punctul final al zilei de muncă a c, atunci prin mutarea punctului său iniţial b în direcţie opusă, spre a. Să presupunem că b’—b din a—————b’—b—c este egal cu jumătate din b c, deci egal cu o oră de muncă. Dacă înăuntrul zilei de muncă a c, de 12 ore, punctul b este mutat spre b’, atunci b c devine b’ c, supramunca creşte cu jumătate, de la 2 la 3 ore, cu toate că ziua de muncă numără, ca şi mai înainte, numai 12 ore. Dar această extindere a supramuncii de la b c la b’ c, de la 2 la 3 ore, este evident imposibilă fără scurtarea simultană a muncii necesare de la a b la a b’, de la 10 la 9 ore. Unei prelungiri a supramuncii îi corespunde reducerea muncii necesare, sau, cu alte cuvinte, o parte din timpul de muncă pe care până acum muncitorul îl folosea de fapt pentru sine se transformă în timp de muncă pentru capitalist. Ceea ce s-ar schimba n-ar fi lungimea zilei de muncă, ci proporţia în care ea se împarte în muncă necesară şi supramuncă.</p>', '<p>Pe de altă parte, la o mărime dată a zilei de muncă şi a valorii forţei de muncă este dată, evident, însăşi mărimea supramuncii. Valoarea forţei de muncă, adică timpul de muncă necesar pentru producerea ei, determină timpul de muncă necesar pentru reproducerea valorii ei. Dacă o oră de muncă se exprimă într-o cantitate de aur de o jumătate de şiling, adică de 6 pence, şi dacă valoarea pe o zi a forţei de muncă reprezintă 5 şilingi, atunci muncitorul trebuie să muncească zilnic 10 ore pentru a înlocui valoarea pe o zi a forţei sale de muncă, plătită lui de capital, pentru a produce deci un echivalent al valorii mijloacelor de subzistenţă care îi sunt necesare pe o zi. O dată cu valoarea acestor mijloace de subzistenţă este dată valoarea forţei sale de muncă, o dată cu valoarea forţei de muncă este dată mărimea timpului său de muncă necesar. Mărimea supramuncii se obţine însă prin scăderea timpului de muncă necesar din ziua totală de muncă. Dacă scădem zece ore din douăsprezece rămân două, şi, în condiţiile date, nu se prea vede cum ar putea fi prelungit timpul de supramuncă peste aceste două ore. Capitalistul ar putea, desigur, să-i plătească muncitorului în loc de 5 şilingi numai 4 şilingi şi 6 pence sau şi mai puţin. Pentru reproducerea acestei valori de 4 şilingi şi 6 pence ar fi suficiente 9 ore de muncă; din cele 12 ore ale zilei de muncă ar fi deci destinate supramuncii 3 ore în loc de 2 ore, iar plusvaloarea însăşi s-ar urca de la 1 şiling la 1 şiling şi 6 pence. Dar acest rezultat n-ar putea fi obţinut decât prin reducerea salariului muncitorului sub valoarea forţei sale de muncă. Cu cei 4 şilingi şi 6 pence pe care îi produce în 9 ore el dispune de o cantitate de mijloace de subzistenţă cu <sup>1</sup>/<sub>10</sub> mai mică decât înainte, şi, prin urmare, forţa sa de muncă nu va fi reprodusă în întregime. Supramunca ar fi astfel prelungită numai printr-o depăşire a limitelor ei normale, domeniul ei ar fi extins numai prin uzurparea unei părţi din timpul de muncă necesar. Cu tot rolul important pe care această metodă îl are în mişcarea reală a salariului, ea este exclusă aici, întrucât se presupune că mărfurile, deci şi forţa de muncă, se cumpără şi se vând la valoarea lor integrală. Pornind de la această ipoteză, timpul de muncă necesar pentru producerea forţei de muncă sau pentru reproducerea valorii ei nu poate să fie redus deoarece atunci salariul muncitorului scade sub valoarea forţei sale de muncă; el poate să fie redus numai dacă însăşi această valoare scade. La o lungime dată a zilei de muncă, prelungirea supramuncii trebuie să rezulte din reducerea timpului de muncă necesar, şi nu invers, reducerea timpului de muncă necesar din prelungirea timpului de supramuncă. În exemplul nostru, pentru ca timpul de muncă necesar să se reducă cu <sup>1</sup>/<sub>10</sub>, de la 10 la 9 ore, şi pentru ca din această cauză timpul de supramuncă să se prelungească de la 2 la 3 ore, valoarea forţei de muncă trebuie efectiv să scadă cu <sup>1</sup>/<sub>10</sub>.</p>', '<p>O asemenea scădere a valorii forţei de muncă cu <sup>1</sup>/<sub>10</sub> presupune însă, la rândul ei, ca aceeaşi masă de mijloace de subzistenţă, produsă înainte în 10 ore, să fie acum produsă în 9 ore. Lucru imposibil însă fără o creştere a forţei productive a muncii. Cu mijloacele date, un cizmar poate, de pildă, să confecţioneze o pereche de cizme într-o zi de muncă de 12 ore. Pentru ca cizmarul să confecţioneze într-o durată de timp egală două perechi de cizme, forţa productivă a muncii sale trebuie să se dubleze, şi ea nu se poate dubla fără o schimbare intervenită în mijloacele sale de muncă sau în metodele sale de lucru, sau concomitent în amândouă. Trebuie deci să intervină o revoluţie în condiţiile de producţie ale muncii sale, adică în modul său de a produce, şi, prin urmare, în însuşi procesul muncii. Prin sporirea forţei productive a muncii înţelegem aici, în genere, o schimbare în procesul muncii datorită căreia se reduce timpul de muncă socialmente necesar pentru producerea unei mărfi, datorită căreia o cantitate mai mică de muncă dobândeşte forţa de a produce o cantitate mai mare de valoare de întrebuinţare. Prin urmare, în timp ce la producerea plusvalorii în forma analizată până acum s-a presupus un mod de producţie dat, pentru producerea plusvalorii prin transformarea muncii necesare în supramuncă nu e deloc suficient ca capitalul să pună stăpânire pe procesul de muncă în forma lui istorică moştenită, sau existentă, şi doar să-i prelungească durata. El trebuie să revoluţioneze condiţiile tehnice şi sociale ale procesului de muncă, adică însuşi modul de a produce, pentru a mări forţa productivă a muncii, pentru a reduce, prin sporirea forţei productive a muncii, valoarea forţei de muncă şi pentru a micşora astfel acea parte a zilei de muncă necesară pentru reproducerea acestei valori.</p>', '<p>Plusvaloarea produsă prin prelungirea zilei de muncă o numesc plusvaloare absolută; dimpotrivă, plusvaloarea rezultată din reducerea timpului de muncă necesar şi din schimbarea corespunzătoare a raportului de mărime dintre cele două părţi componente ale zilei de muncă o numesc plusvaloare relativă.</p>', '<p>Pentru a reduce valoarea forţei de muncă, creşterea forţei productive a muncii trebuie să cuprindă acele ramuri industriale ale căror produse determină valoarea forţei de muncă, adică acele ramuri care produc mijloace de subzistenţă uzuale, sau care pot înlocui aceste mijloace. Dar valoarea unei mărfi nu este determinată numai de cantitatea de muncă care îi dă forma ultimă, ci, în egală măsură, şi de cantitatea de muncă cuprinsă în mijloacele ei de producţie. Astfel valoarea unei cizme este determinată nu numai de munca cizmarului, ci şi de valoarea pielii, a smoalei, a aţei etc. Prin urmare, creşterea forţei productive a muncii şi ieftinirea corespunzătoare a mărfurilor din ramurile industriale care furnizează elementele materiale ale capitalului constant — mijloacele de muncă şi materialul de muncă — pentru producerea mijloacelor de subzistenţă necesare provoacă de asemenea o scădere a valorii forţei de muncă. Dimpotrivă, în acele ramuri de producţie care nu furnizează nici mijloace de subzistenţă necesare, nici mijloace de producţie pentru fabricarea lor, creşterea forţei productive a muncii nu afectează valoarea forţei de muncă.</p>', '<p>Bineînţeles, ieftinirea mărfurilor face să scadă valoarea forţei de muncă numai pro tanto, adică numai în proporţia în care ea participă la reproducerea forţei de muncă. Astfel cămăşile sunt un mijloc de subzistenţă necesar, dar numai unul din multe altele. Ieftinirea lor reduce doar cheltuiala muncitorului pentru cămăşi. Suma totală a mijloacelor de subzistenţă necesare constă însă din mărfuri diferite, toate produse ale unor industrii diferite, iar valoarea fiecăreia din aceste mărfuri constituie întotdeauna o parte alicotă din valoarea forţei de muncă. Această valoare scade o dată cu timpul de muncă necesar pentru reproducerea ei, reducerea în ansamblu a acestui timp de muncă fiind egală cu suma reducerilor lui în toate ramurile de producţie. Acest rezultat general îl tratăm aici ca şi cum ar fi rezultatul nemijlocit şi scopul nemijlocit în fiecare caz în parte. Dacă un capitalist oarecare ieftineşte, de pildă, cămăşile prin sporirea forţei productive a muncii, el nu urmăreşte nicidecum, cu necesitate, scopul de a reduce pro tanto valoarea forţei de muncă şi deci timpul de muncă necesar; dar în măsura în care contribuie în cele din urmă, la acest rezultat, el contribuie la mărirea ratei generale a plusvalorii. Tendinţele generale şi necesare ale capitalului trebuie distinse de formele în care ele se manifestă.</p>', '<p>Nu vom analiza acum modul cum se manifestă în mişcarea exterioară a capitalurilor legile imanente ale producţiei capitaliste, acţionând ca legi coercitive ale concurenţei şi devenind astfel, în conştiinţa capitalistului, motive determinante; atât însă reiese limpede de la început: o analiză ştiinţifică a concurenţei devine posibilă numai în momentul în care a fost înţeleasă natura internă a capitalului, aşa cum mişcarea aparentă a corpurilor cereşti nu poate fi înţeleasă decât de acela care cunoaşte mişcarea lor reală, dar insesizabilă pentru simţuri. Cu toarte acestea, pentru înţelegerea producerii plusvalorii relative, şi exclusiv pe baza rezultatelor obţinute până acum, trebuie să remarcăm următoarele.</p>', '<p>Dacă o oră de muncă se exprimă printr-o cantitate de aur de 6 pence, adică <sup>1</sup>/<sub>2</sub> şiling, într-o zi de muncă de 12 ore se produce o valoare de 6 şilingi. Să presupunem că la nivelul dat al forţei productive a muncii, în aceste 12 ore de muncă se execută 12 bucăţi de marfă. Valoarea mijloacelor de producţie, a materiilor prime etc. consumate pentru fiecare bucată este, să zicem, de 6 pence. În acest caz, o bucată de marfă va costa 1 şiling, anume 6 pence pentru valoarea mijloacelor de producţie şi 6 pence pentru valoarea nouă ce i-a fost adăugată prin prelucrare. Să presupunem acum că un capitalist ar reuşi să dubleze forţa productivă a muncii şi în consecinţă să producă, în decursul zilei de muncă de 12 ore, 24 de bucăţi din acest fel de marfă, în loc de 12. La o valoare neschimbată a mijloacelor de producţie valoarea unei bucăţi de marfă scade acum la 9 pence, şi anume 6 pence pentru valoarea mijloacelor de producţie şi 3 pence pentru valoarea nouă adăugată prin ultima operaţie. În pofida dublării forţei productive a muncii, ziua de muncă creează, ca şi înainte, o valoare nouă de numai 6 şilingi, dar care se repartizează acum asupra unei cantităţi duble de produse. Deci fiecărui produs în parte nu-i mai revine acum decât <sup>1</sup>/<sub>24</sub> în loc de <sup>1</sup>/<sub>12</sub> din această valoare totală, 3 pence în loc de 6 pence, sau, cu alte cuvinte, mijloacelor de producţie nu li se mai adaugă acum, la transformarea lor în produs, calculând fiecare bucată în parte, decât o jumătate de oră de muncă în loc de o oră întreagă, cum se întâmpla înainte. Valoarea individuală a acestei mărfi este acum inferioară valorii ei sociale, adică marfa costă mai puţin timp de muncă decât marea masă a aceloraşi articole produse în condiţiile sociale medii. Bucata costă în medie 1 şiling, adică reprezintă 2 ore de muncă socială; datorită schimbării modului de a produce, ea nu costă decât 9 pence, adică nu reprezintă decât 1<sup>1</sup>/<sub>2</sub> ore de muncă. Valoarea reală a unei mărfi nu o constituie însă valoarea ei individuală, ci valoarea ei socială, cu alte cuvinte ea nu se măsoară cu timpul de muncă pe care l-a cheltuit de fapt producătorul într-un caz izolat, ci cu timpul de muncă socialmente necesar pentru producerea ei. Prin urmare, dacă capitalistul care aplică noua metodă îşi vinde marfa la valoarea ei socială de 1 şiling, atunci el o vinde cu 3 pence peste valoarea ei individuală şi realizează astfel o plusvaloare suplimentară de 3 pence. Pe de altă parte însă, pentru el ziua de muncă de 12 ore o reprezintă acum 24 bucăţi de marfă, şi nu 12, ca înainte. Pentru a vinde, aşadar, produsul unei zile de muncă, el trebuie să desfacă de două ori atâta marfă, să aibă un debuşeu de două ori mai mare. Când celelalte condiţii rămân neschimbate, mărfurile sale îşi cuceresc un debuşeu mai mare numai prin reducerea preţurilor lor. El le va vinde deci cu un preţ peste valoarea lor individuală, dar sub valoarea lor socială, să zicem cu 10 pence bucata. În felul acesta el realizează totuşi la fiecare bucată o plusvaloare suplimentară de 1 penny. De această creştere a plusvalorii el beneficiază indiferent dacă marfa sa aparţine sau nu sferei mijloacelor de subzistenţă necesare şi dacă intră sau nu ca element determinant în valoarea generală a forţei de muncă. Abstracţie făcând de această ultimă împrejurare, fiecare capitalist în parte este interesat prin urmare să-şi ieftinească marfa prin mărirea forţei productive a muncii.</p>', '<p>Dar şi în acest caz sporirea producţiei de plusvaloare rezultă din reducerea timpului de muncă necesar şi din prelungirea corespunzătoare a timpului de supramuncă. Să presupunem că timpul de muncă necesar este de 10 ore, deci valoarea pe o zi a forţei de muncă 5 şilingi, iar supramunca 2 ore, astfel încât plusvaloarea produsă zilnic să reprezinte 1 şiling. Capitalistul nostru produce însă acum 24 de bucăţi, pe care le vinde cu 10 pence bucata, adică în total cu 20 de şilingi. Întrucât valoarea mijloacelor de producţie este egală cu 12 şilingi, 14<sup>2</sup>/<sub>5</sub> bucăţi de marfă nu fac decât să înlocuiască capitalul constant avansat. Ziua de muncă de 12 ore o reprezintă restul de 9<sup>3</sup>/<sub>5</sub> bucăţi. Deoarece preţul forţei de muncă = 5 şilingi, 6 bucăţi din produs reprezintă timpul de muncă necesar, iar <sup>3</sup>/<sub>5</sub> bucăţi supramuncă. Raportul dintre munca necesară şi supramuncă, care în condiţiile sociale medii era de 5 : 1, nu mai este acum decât de 5 : 3. Acelaşi rezultat se obţine şi astfel: valoarea produsului zilei de muncă de 12 ore = 20 de şilingi. Din această sumă, 12 şilingi reprezintă valoarea mijloacelor de producţie, care nu fac decât să reapară în valoarea produsului. Rămân deci 8 şilingi ca expresie în bani a valorii în care este reprezentată ziua de muncă. Această expresie în bani este mai ridicată decât expresia în bani a muncii sociale medii de aceeaşi categorie, din care 12 ore se exprimă în numai 6 şilingi. Munca de o forţă productivă excepţională acţionează ca muncă potenţată, creează adică în aceleaşi fracţiuni de timp valori mai mari decât munca socială medie de acelaşi fel. Dar capitalistul nostru plăteşte ca şi înainte, numai 5 şilingi pentru valoarea pe o zi a forţei de muncă. Muncitorului îi sunt deci necesare 7<sup>1</sup>/<sub>2</sub> ore pentru reproducerea acestei valori, în loc de 10, ca înainte. Prin urmare, supramunca sa creşte cu 2<sup>1</sup>/<sub>2</sub> ore, iar plusvaloarea produsă de el, de la 1 la 3 şilingi. Capitalistul care aplică metode de producţie perfecţionate îşi însuşeşte deci, sub formă de supramuncă, o parte mai mare a zilei de muncă decât ceilalţi capitalişti din aceeaşi ramură. El realizează în mic ceea ce capitalul realizează în mare la producerea plusvalorii relative. Pe de altă parte însă, această plusvaloare suplimentară dispare îndată ce se generalizează noul mod de a produce, şi în consecinţă dispare diferenţa dintre valoarea individuală a mărfurilor produse mai ieftin şi valoarea lor socială. Aceeaşi lege a determinării valorii prin timpul de muncă, resimţită de capitalistul care aplică metoda nouă prin aceea că e obligat să-şi vândă marfa sub valoarea ei socială, îl sileşte, ca lege coercitivă a concurenţei, pe concurenţii lui să introducă noul mod de a produce. Rata generală a plusvalorii ajunge deci să fie influenţată de întregul proces numai dacă creşterea forţei productive a muncii cuprinde ramuri de producţie şi ieftineşte astfel mărfuri care fac parte din sfera mijloacelor de subzistenţă necesare şi care formează deci elemente ale valorii forţei de muncă.</p>', '<p>Valoarea mărfurilor este invers proporţională cu forţa productivă a muncii. La fel stau lucrurile şi cu valoarea forţei de muncă, deoarece ea e determinată de valorile mărfurilor. În schimb, plusvaloarea relativă se află într-un raport direct proporţional cu forţa productivă a muncii. Ea creşte o dată cu creşterea şi scade o dată cu scăderea forţei productive a muncii. O zi socială medie de muncă de 12 ore, presupunând că valoarea ei în bani nu variază, produce mereu aceeaşi valoare nouă de 6 şilingi, oricum s-ar diviza această sumă de valoare în echivalent al valorii forţei de muncă şi în plusvaloare. Dar dacă, în urma creşterii forţei productive a muncii, valoarea mijloacelor zilnice de subzistenţă şi deci valoarea pe o zi a forţei de muncă scade de la 5 şilingi la 3 şilingi, plusvaloarea creşte de la 1 şiling la 3 şilingi. Pentru a reproduce valoarea forţei de muncă erau necesare 10 ore de muncă, iar acum numai 6 ore de muncă. Patru ore de muncă au devenit libere şi pot fi adăugate supramuncii. Capitalul are deci tendinţa imanentă şi constantă de a mări forţa productivă a muncii pentru a ieftini marfa şi, ieftinind marfa, pentru a-l ieftini şi pe muncitor.</p>', '<p>Valoarea absolută a mărfii îi este în sine indiferentă capitalistului care o produce. Pe el îl interesează numai plusvaloarea cuprinsă în marfă şi realizabilă prin vânzarea ei. Realizarea plusvalorii implică de la sine înlocuirea valorii avansate. Or, întrucât plusvaloarea relativă creşte direct proporţional cu dezvoltarea forţei productive a muncii, în timp ce valoarea mărfurilor scade invers proporţional cu această dezvoltare, întrucât deci unul şi acelaşi proces ieftineşte mărfurile şi sporeşte plusvaloarea cuprinsă în ele, se rezolvă enigma pe care o constituia faptul că întreprinzătorul capitalist, interesat numai în producerea de valoare de schimb, tinde mereu să reducă valoarea de schimb a mărfurilor, o contradicţie cu care unul dintre întemeietorii economiei politice, Quesnay, îşi tortura adversarii, care i-au rămas însă datori cu răspunsul.</p>', '<blockquote>„Voi consideraţi — spunea Quesnay — că cu cât se pot face, fără a prejudicia producţia, mai multe economii la cheltuielile sau operaţiile costisitoare în procesul de fabricare a produselor industriale, cu atât mai avantajoase vor fi aceste economii, pentru că ele reduc preţul acestor produse. Şi totuşi voi credeţi ca producerea avuţiei ce rezultă din munca industriaşilor constă în mărirea valorii de schimb a produselor lor“.</blockquote>', '<p>În producţia capitalistă, economisirea de muncă prin dezvoltarea forţei productive a muncii nu urmăreşte deci nicidecum reducerea zilei de muncă. Ea urmăreşte doar reducerea timpului de muncă necesar pentru producerea unei anumite cantităţi de mărfuri. Faptul că muncitorul, ca urmare a sporirii forţei productive a muncii sale, produce să zicem, într-o oră de zece ori mai multă marfă ca înainte, că nu are deci nevoie pentru fiecare bucată de marfă decât de a zecea parte din timpul de muncă de altădată, nu-l împiedică deloc pe capitalist să-l pună să muncească tot 12 ore, ca mai înainte, pentru a produce în aceste 12 ore 1.200 de bucăţi în loc de 120. Ba, ziua sa de muncă poate fi simultan chiar prelungită, astfel încât să se producă în 14 ore 1.400 de bucăţi etc. Iată de ce la economişti de teapa unui MacCulloch, Ure, Senior şi tutti quanti [toţi ceilalţi], pe o pagină putem citi că muncitorul trebuie să fie recunoscător capitalului pentru dezvoltarea forţelor de producţie, deoarece aceasta reduce timpul de muncă necesar, iar pe pagina următoare că trebuie să-şi dovedească această recunoştinţă muncind pe viitor 15 ore în loc de 10. În cadrul producţiei capitaliste, dezvoltarea forţei productive a muncii are drept scop să reducă acea parte a zilei de muncă în decursul căreia muncitorul trebuie să muncească pentru sine, prelungind tocmai astfel cealaltă parte a zilei de muncă, în decursul căreia el poate munci gratuit pentru capitalist. În ce măsură acest rezultat poate fi atins şi fără ieftinirea mărfurilor, va reieşi din examinarea metodelor speciale de producţie a plusvalorii relative, la care vom trece acum.</p>'],
'idChr': '2.08.08text',
'title': `Capitolul zece. Noţiunea de plusvaloare relativă`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul unsprezece.<br/>Cooperarea</h6>', '<p>După cum am văzut, producţia capitalistă începe de fapt abia atunci când acelaşi capital individual foloseşte un număr mai mare de muncitori în acelaşi timp, deci atunci când procesul de muncă ia proporţii şi furnizează produse pe o scară cantitativ mai mare. Activitatea unui număr mai mare de muncitori desfăşurată în acelaşi timp, în acelaşi loc (sau, dacă vreţi, pe acelaşi câmp de muncă), în vederea producerii aceluiaşi fel de marfă, sub comanda aceluiaşi capitalist, formează, din punct de vedere istoric şi logic, punctul de plecare al producţiei capitaliste. În ceea ce priveşte metodele de producţie înseşi, manufactura, de pildă, la începuturile ei nu se deosebea de producţia meşteşugărească de breaslă prin altceva decât prin numărul mai mare de muncitori folosiţi simultan de acelaşi capital. Atelierul meşterului breslaş este doar lărgit.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>La început părea necesară o anumită mărime minimă a capitalului individual pentru ca numărul muncitorilor exploataţi simultan, respectiv masa plusvalorii produse să fie suficientă pentru a-l dispensa pe patron de munca manuală, pentru a face dintr-un mic meseriaş un capitalist şi pentru a institui astfel formal relaţia capital. Acum această mărime minimă apare ca o condiţie materială pentru transformarea unui mare număr de procese de muncă individuale, fărâmiţate şi independente unul de altul, într-un proces de muncă social combinat.</p>', '<p>La fel, comanda capitalului asupra muncii părea a fi la început doar o urmare formală a faptului că muncitorul, în loc să muncească pentru sine, munceşte pentru capitalist şi deci sub comanda capitalistului. O dată cu cooperarea unui mare număr de muncitori salariaţi, pentru îndeplinirea procesului de muncă însuşi, comanda capitalistului devine o necesitate, o adevărată condiţie a producţiei. Pe câmpul producţiei, ordinele capitalistul ajung să fie tot atât de indispensabile ca şi ordinele generalul pe câmpul de luptă.</p>', '<p>Orice muncă nemijlocit socială sau colectivă, executată pe scară mai mare, are mai mult sau mai puţin nevoie de o dirijare, care să asigure armonizarea activităţilor individuale şi să îndeplinească funcţiile generale care rezultă din mişcarea întregului organism productiv, spre deosebire de mişcarea organelor sale independente. Un violonist se dirijează singur, o orchestră are nevoie de dirijor. Funcţiile de conducere, de supraveghere şi de mijlocire devin funcţiile capitalului de îndată ce munca subordonată lui devine muncă cooperată. Ca funcţie specifică a capitalului, funcţia de conducere dobândeşte trăsături specifice.</p>', '<p>În primul rând, mobilul şi scopul determinant al procesului de producţie capitalist îl constituie o cât mai mare autovalorificare a capitalului, adică o cât mai mare producţie de plusvaloare, deci o cât mai mare exploatare de către capitalist a forţei de muncă. O dată cu masa muncitorilor folosiţi simultan creşte şi împotrivirea lor, şi creşte în mod necesar presiunea capitalului pentru înfrângerea acestei împotriviri. Conducerea de către capitalist nu reprezintă numai o funcţie specială care izvorăşte din natura procesului social de muncă şi ţine de acesta; ea constituie totodată o funcţie a exploatării unui proces de muncă social, şi ca atare este condiţionată de antagonismul inevitabil dintre exploatator şi materia primă a exploatării sale. De asemenea, o dată cu volumul mijloacelor de producţie, care se opun muncitorului salariat ca proprietate străină, creşte şi necesitatea controlului în vederea unei folosiri adecvate a lor. Apoi cooperarea muncitorilor salariaţi reprezintă un simplu efect al acţiunii capitalului, care îi foloseşte simultan. Legătura dintre funcţiile lor şi unitatea lor de organism colectiv productiv există în afara lor, în capital, care îi reuneşte şi îi menţine reuniţi. Legătura dintre muncile lor li se opune deci din punct de vedere ideal ca plan, iar din punct de vedere practic ca autoritate a capitalistului, ca forţă a unei voinţe străine, care supune activitatea lor propriului său scop.</p>', '<p>Dacă, prin urmare, sub raportul conţinutului, conducerea capitalistă e duală, din pricina dualităţii proprii însuşi procesului de producţie pe care trebuie să-l dirijeze şi care, pe de o parte, constituie un proces de muncă social, având drept scop confecţionarea unui produs, iar pe de altă parte un proces de valorificare a capitalului, sub raportul formei ea este despotică. O dată cu dezvoltarea pe scară mai mare a cooperării se dezvoltă formele specifice ale acestui despotism. După cum la început capitalistul este dispensat de munca manuală de îndată ce capitalul său atinge acea mărime minimă cu care producţia capitalistă propriu-zisă abia începe, tot aşa el cedează acum funcţia supravegherii directe şi neîntrerupte a muncitorilor izolaţi şi a grupelor de muncitori unei categorii speciale de lucrători salariaţi. La fel cum o armată are nevoie de ofiţeri şi subofiţeri, tot aşa şi o masă de muncitori care conlucrează sub comanda aceluiaşi capital are nevoie de ofiţeri (administratori, managers) şi subofiţeri (supraveghetori, foremen, overlookers, contre-maîtres) industriali, care, în numele capitalului, deţin comanda în timpul procesului de muncă. Munca de supraveghere devine funcţia lor exclusivă. Făcând o comparaţie între modul de a produce al ţăranilor independenţi sau al meseriaşilor de sine stătători şi gospodăria plantatorilor bazată pe sclavaj, economistul consideră această muncă de supraveghere ca făcând parte din faux frais de production. În schimb, atunci când analizează modul de producţie capitalist, el identifică funcţia de conducere determinată de natura procesului colectiv de muncă cu aceeaşi funcţie determinată de caracterul capitalist şi deci antagonist al acestui proces. Capitalistul nu este capitalist pentru că este conducător al industriei, ci devine conducător al industriei pentru că este capitalist. Comanda supremă în industrie ajunge atribut al capitalului, aşa cum în epoca feudală comanda supremă în război şi jurisdicţie erau atribute ale proprietăţii funciare.</p>', '<p>Muncitorul este proprietar al forţei sale de muncă atâta timp cât se tocmeşte cu capitalistul în calitate de vânzător al ei, şi el nu poate vinde decât ceea ce posedă, respectiv forţa sa de muncă individuală. Relaţia aceasta nu se schimbă câtuşi de puţin atunci când un capitalist cumpără 100 de forţe de muncă în loc să cumpere una, adică încheie contracte cu 100 de muncitori independenţi unul de altul în loc să încheie un contract cu unul singur. El îi poate folosi pe cei 100 de muncitori fără să-i pună să coopereze. Capitalistul plăteşte, aşadar, valoarea a 100 de forţe de muncă independente, dar nu plăteşte forţa de muncă combinată a celor 100 de muncitori. Ca persoane independente, muncitorii sunt indivizi izolaţi, care intră în relaţii cu acelaşi capital, nu însă unul cu celălalt. Cooperarea lor începe abia în procesul de muncă, dar în procesul de muncă ei încetează să-şi aparţină lor înşişi. Odată intraţi în el, ei sunt încorporaţi capitalului. Ca muncitori care cooperează, ca membri ai unui organism activ, ei înşişi nu sunt decât o formă anumită de existenţă a capitalului. Forţa productivă a muncitorului ca muncitor social este astfel forţa productivă a capitalului. Forţa productivă socială a muncii se dezvoltă gratuit de îndată ce muncitorii sunt puşi în anumite condiţii, iar capitalul îi pune în aceste condiţii. Întrucât forţa productivă socială a muncii nu costă nimic pe capital, întrucât, pe de altă parte, muncitorul nu o dezvoltă înainte ca munca sa însăşi să aparţină capitalului, ea apare ca forţă productivă pe care capitalul o posedă de la natură, ca forţă productivă imanentă a sa.</p>', '<p>În construcţiile gigantice ale vechilor asiatici, egipteni, etrusci etc., efectul cooperării simple se dovedeşte a fi extraordinar.</p>', '<blockquote>„Se întâmpla în vremurile vechi ca, după acoperirea cheltuielilor civile şi militare, aceste state asiatice să se găsească în posesia unui surplus de mijloace de subzistenţă, pe care îl puteau folosi atât pentru ridicarea de edificii măreţe, cât şi pentru construcţii utile. Faptul că aceste state dispuneau de mâinile şi braţele marii majorităţi a populaţiei neagricole, precum şi faptul că monarhul şi preoţii dispuneau în mod exclusiv de surplusul amintit ofereau mijloacele pentru a înălţa acele monumente măreţe de care era plină ţara... Pentru deplasarea statuilor colosale şi a enormelor mase a căror simplă urnire din loc stârneşte uimire, s-a folosit cu mare risipă, aproape numai muncă omenească. Pentru aceasta erau suficiente numărul muncitorilor şi concentrarea eforturilor lor. Tot aşa puternicele recife de corali se ivesc din adâncurile oceanului, alcătuiesc insule, teren ferm, deşi, luat în parte, fiecare mărgean care se depune (depositary) este minuscul, slab şi neglijabil. În afară de eforturile lor fizice individuale, muncitorii neagricoli ai unei monarhii asiatice nu puteau aduce decât un aport infim, dar forţa lor era numărul lor, iar puterea de a conduce aceste mase a făcut posibilă naşterea acelor construcţii gigantice. Numai concentrarea într-o singură mână sau în câteva mâini a veniturilor din care trăiesc muncitorii a permis asemenea realizări“.</blockquote>', '<p>Această putere a monarhilor asiatici şi egipteni sau a teocraţilor etrusci etc., a trecut, în societatea modernă, asupra capitalistului, fie el capitalist izolat, fie, ca în societăţile pe acţiuni, capitalist combinat.</p>', '<p>Cooperarea în procesul de muncă, aşa cum o găsim precumpănind la începuturile civilizaţiei omeneşti la popoarele de vânători sau în agricultura obştiilor hinduse, se întemeiază, pe de o parte, pe proprietatea comună asupra condiţiilor de producţie, pe de altă parte pe faptul că individul nu s-a desprins încă de cordonul ombilical al tribului sau al obştii, cum nu s-a desprins de stup albina. Ambele deosebesc această cooperare de cooperarea capitalistă. Aplicarea sporadică a cooperării pe scară largă în lumea antică, în evul mediu şi în coloniile moderne se întemeiază pe relaţiile directe de dominaţie şi de aservire, cel mai adesea pe sclavie. Forma capitalistă a cooperării, dimpotrivă, îl presupune din capul locului pe muncitorul salariat liber, care vinde capitalului forţa sa de muncă. Din punct de vedere istoric însă, ea se dezvoltă în opoziţie cu gospodăria ţărănească şi cu producţia meşteşugărească independentă, indiferent dacă aceasta îmbracă sau nu forma de breaslă. În comparaţie cu acestea, cooperarea capitalistă nu apare ca formă istorică deosebită a cooperării, ci cooperarea însăşi apare ca formă istorică proprie procesului de producţie capitalist şi care constituie trăsătura lui specifică.</p>', '<p>După cum forţa productivă socială a muncii dezvoltată prin cooperare apare ca forţă productivă a capitalului, tot astfel cooperarea însăşi apare ca o formă specifică a procesului de producţie capitalist, în opoziţie cu procesul de producţie al unor muncitori izolaţi şi independenţi sau al unor mici meseriaşi. Este prima modificare pe care o suferă însuşi procesul de muncă de îndată ce capitalul şi l-a subordonat. Această modificare are loc spontan. Premisa ei, respectiv folosirea simultană a unui număr mai mare de muncitori salariaţi în acelaşi proces de muncă, formează punctul de plecare al producţiei capitaliste. Ea coincide cu însăşi existenţa capitalului. De aceea, dacă, pe de o parte, modul de producţie capitalist apare ca o necesitate istorică pentru transformarea procesului de muncă într-un proces social, pe de altă parte, această formă socială a procesului de muncă apare ca o metodă folosită de capital pentru a exploata acest proces cu mai mult profit, prin sporirea forţei sale productive.</p>', '<p>În forma ei simplă analizată până acum, cooperarea coincide cu producţia pe scară mai largă; ea nu constituie însă o formă fixă, caracteristică, a unei epoci anumite în dezvoltarea modului de producţie capitalist. Ea apare aproximativ în această formă cel mult la începuturile încă meşteşugăreşti ale manufacturii şi în acel tip de agricultură pe scară mare care corespunde perioadei manufacturiere şi care, în esenţă, se deosebeşte de gospodăria ţărănească numai prin masa muncitorilor folosiţi simultan şi prin volumul mijloacelor de producţie concentrate. Cooperarea simplă continuă să fie forma predominantă a unor ramuri de producţie în care capitalul operează pe scară mare, fără ca diviziunea muncii sau maşinile să joace un rol important.</p>', '<p>Cooperarea rămâne forma de bază a modului de producţie capitalist, cu toate că în forma ei simplă apare ca o formă deosebită alături de formele ei mai dezvoltate.</p>'],
'idChr': '2.08.09text',
'title': `Capitolul unsprezece. Cooperarea`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul doisprezece.<br/>Diviziunea muncii şi manufactura</h6>', '<p class="mid" style="text-align: center;"><b>1. Dubla origine a manufacturii</b></p>', '<p>Cooperarea întemeiată pe diviziunea muncii dobândeşte forma ei clasică în manufactură. Ca formă caracteristică a procesului de producţie capitalist, ea predomină în perioada manufacturieră propriu-zisă, care, privită în mare, durează de la mijlocul secolului al XVI-lea până în ultima treime a secolului al XVIII-lea.</p>', '<p>Manufactura ia naştere în două feluri.</p>', '<p>Fie că muncitori de meserii diferite, independente, prin ale căror mâini trebuie să treacă un produs până la finisarea lui, sunt reuniţi într-un singur atelier, sub comanda aceluiaşi capitalist. O trăsură, de pildă, era produsul colectiv al activităţilor unui mare număr de meseriaşi independenţi, caretaşi, şelari, croitori, lăcătuşi, curelari, strungari, ceaprazari, sticlari, zugravi, lustruitori, poleitori etc. Manufactura de trăsuri reuneşte pe toţi aceşti meseriaşi diferiţi în acelaşi atelier, unde ei lucrează simultan şi combinat.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dar manufactura ia naştere şi pe cale opusă. Un număr mare de meseriaşi care fac acelaşi lucru sau lucruri de aceeaşi speţă, de pildă, hârtie, sau caractere tipografice, sau ace, sunt folosiţi simultan şi în acelaşi atelier de acelaşi capital. Aceasta e cooperarea în forma ei cea mai simplă. Toţi aceşti meseriaşi (cu o calfă sau două eventual) confecţionează pe de-a-întregul marfa şi efectuează astfel pe rând diferitele operaţii necesare pentru producerea ei. Ei continuă să lucreze după vechiul mod meşteşugăresc. Curând însă împrejurările exterioare determină o altă folosire atât a concentrării muncitorilor în acelaşi spaţiu, cât şi a simultaneităţii muncilor lor. Astfel, de pildă, o cantitate mai mare de marfă finită trebuie livrată într-un anumit termen. Munca va fi prin urmare împărţită. În loc ca diferitele operaţii să fie efectuate succesiv de acelaşi meşteşugar, operaţiile sunt separate una de alta, izolate, puse una alături de alta în spaţiu, fiecare din ele este încredinţată altui meşteşugar, toate împreună fiind îndeplinite simultan de cei care cooperează.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Originea manufacturii, desprinderea ei din meşteşug are deci un dublu caracter. Pe de o parte, ea purcede de la combinarea unor meserii independente, diferite, care se dezautonomizează şi se unilateralizează într-atât încât nu mai reprezintă decât operaţii parţiale ce se completează una pe alta în procesul de producţie al uneia şi aceleiaşi mărfi. Pe de altă parte, ea purcede de la cooperarea unor meseriaşi de aceeaşi specialitate şi descompune aceeaşi meserie individuală în diferitele ei operaţii distincte, izolându-le şi autonomizându-le pe acestea într-atât încât fiecare din ele devine funcţia exclusivă a unui anume muncitor. Pe de o parte, aşadar, manufactura introduce diviziunea muncii într-un anumit proces de producţie sau dezvoltă această diviziune, pe de altă parte ea combină meşteşuguri înainte separate. Oricare ar fi însă punctul de plecare al manufacturii, forma ei finală este aceeaşi: un mecanism de producţie ale cărui organe sunt oamenii.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>2. Muncitorul parţial şi unealta sa</b></p>', '<p>Dacă intrăm acum în amănunte, este clar, în primul rând, că un muncitor care execută toată viaţa una şi aceeaşi operaţie simplă îşi transformă întregul corp într-un organ automat şi unilateral al ei şi are deci nevoie de mai puţin timp pentru a o efectua decât meseriaşul care execută alternativ o serie întreagă de operaţii. Dar muncitorul colectiv combinat, care formează mecanismul viu al manufacturii, e alcătuit numai din asemenea muncitori parţiali unilaterali. În comparaţie cu meseria autonomă, se produce deci mai mult într-un timp mai scurt, adică sporeşte forţa productivă a muncii. De asemenea se perfecţionează şi metoda fiecărei munci parţiale atunci când aceasta devine funcţia independentă şi exclusivă a unei singure persoane. Repetarea continuă a aceleiaşi activităţi restrânse şi concentrarea atenţiei asupra acestui domeniu restrâns indică, pe baza experienţei, modalitatea de a obţine efectul util urmărit printr-un efort cât mai mic. Întrucât însă întotdeauna generaţii diferite de muncitori trăiesc simultan şi lucrează împreună în aceleaşi manufacturi, procedeele tehnice astfel dobândite curând se consolidează, se acumulează şi se transmit din generaţie în generaţie.</p>', '<p>Manufactura produce într-adevăr virtuozitatea muncitorului parţial, reproducând în interiorul atelierului separarea naturală a meseriilor, pe care a găsit-o în societate, şi împingând-o sistematic la extrem. Pe de altă parte, transformarea, produsă de manufactură, a muncii parţiale în profesia pe viaţă a unui om corespunde tendinţei orânduirilor sociale anterioare de a da meseriilor un caracter ereditar, de a le pietrifica în caste sau, atunci când anumite împrejurări istorice creau o variabilitate a individului incompatibilă cu sistemul castelor, de a le osifica în bresle.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Un meseriaş care execută succesiv diferitele procese parţiale pe care le implică confecţionarea unui produs trebuie să schimbe ba locul, ba uneltele. Trecerea de la o operaţie la alta întrerupe fluxul muncii sale şi creează, ca să zicem aşa, pori în ziua sa de muncă. Porii aceştia se strâng de îndată ce el efectuează toată ziua, fără întrerupere, una şi aceeaşi operaţie, sau dispar în măsura în care scade alternarea operaţiilor pe care le efectuează. Aici, productivitatea sporită se datoreşte fie unei cheltuiri sporite de forţă de muncă într-un interval de timp dat, deci intensităţii sporite a muncii, fie unei scăderi a consumului neproductiv de forţă de muncă. Într-adevăr, surplusul de forţă cheltuită pe care îl necesită orice trecere de la repaus la mişcare se compensează printr-o prelungire a duratei vitezei normale deja atinse. Pe de altă pante, continuitatea muncii uniforme face să scadă elanul şi energia, întrucât îl lipseşte pe muncitor de relaxarea şi farmecul pe care le găseşte în alternarea activităţilor.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Perioada manufacturieră, care curând proclamă reducerea timpului de muncă necesar pentru producerea mărfurilor drept principiu conştient, dezvoltă sporadic şi folosirea maşinilor, în special pentru anumite prime procese simple, care cer un mare număr de oameni şi o mare cheltuire de forţe. Astfel n-a durat mult şi în manufactura de hârtie tocarea zdrenţelor a început să se facă în mori de hârtie, iar în metalurgie zdrobirea minereurilor prin aşa-numitele pive de minereu. Maşina în forma ei elementară fusese transmisă încă de Imperiul roman sub înfăţişarea morii de apă. Perioada meseriilor a lăsat moştenire marile invenţii: busola, praful de puşcă, tiparul şi ceasornicul automat. În genere însă, maşinile joacă acel rol secundar pe care li le atribuie Adam Smith alături de diviziunea muncii. Foarte importantă devine folosirea sporadică a maşinilor în secolul al XVII-lea, deoarece oferea marilor matematicieni ai timpului jaloane practice şi stimulente pentru crearea mecanicii moderne.</p>', '<p>Mecanismul specific perioadei manufacturiere rămâne însuşi muncitorul colectiv, combinat dintr-un mare număr de muncitori parţiali. Diferitele operaţii pe care producătorul unei mărfi le efectuează alternativ şi care se împletesc în ansamblul procesului său de muncă îl solicită foarte mult. O operaţie reclamă mai multă forţă, o alta mai multă îndemânare, o a treia mai multă atenţie etc. Or, acelaşi individ nu posedă toate aceste calităţi în acelaşi grad. După separarea, autonomizarea şi izolarea diferitelor operaţii, muncitorii sunt împărţiţi, clasificaţi şi grupaţi potrivit calităţilor lor predominante. Dacă particularităţile lor naturale formează trunchiul pe care se altoieşte diviziunea muncii, manufactura, odată introdusă, dezvoltă forţe de muncă care prin însăşi natura lor sunt apte numai pentru funcţiuni speciale, unilaterale. Acum muncitorul colectiv posedă toate calităţile productive în acelaşi grad înalt de virtuozitate şi, totodată, le cheltuieşte în modul cel mai economic, deoarece foloseşte toate organele sale, individualizate în muncitori distincţi sau în grupuri distincte de muncitori, exclusiv pentru îndeplinirea funcţiilor lor specifice. Unilateralitatea şi chiar imperfecţiunea muncitorului parţial, devenit unul din organele muncitorului colectiv, se transformă în perfecţiune a sa. Deprinderea de a efectua o funcţie unilaterală îl transformă într-un organ care în mod firesc acţionează cu precizie, în timp ce conexiunea mecanismului total îl constrânge să acţioneze cu regularitatea unei piese de maşină.</p>', '<p>Întrucât diferitele funcţii ale muncitorului colectiv sunt mai simple sau mai complexe, inferioare sau superioare, organele sale, adică forţele individuale de muncă, necesită nivele de pregătire foarte diferite şi posedă deci valori foarte diferite. Manufactura dezvoltă, prin urmare, o ierarhie a forţelor de muncă, căreia îi corespunde o scară a salariilor. Dacă, pe de o parte, muncitorul individual se adaptează la o funcţie unilaterală, de care este legat pe viaţă, pe de altă parte şi diferitele operaţii ale muncii sunt nu mai puţin adaptate acelei ierarhii a aptitudinilor naturale şi dobândite. Dar fiecare proces de producţie implică anumite manipulaţii simple, de care e capabil orice om, fără nici o pregătire. Acum şi aceste manipulaţii sunt desprinse din legătura lor fluidă cu momentele mai importante ale muncii şi osificate în funcţii exclusive.</p>', '<p>De aceea, manufactura creează în fiecare meserie pe care pune stăpânire o categorie de aşa-zişi muncitori neiscusiţi, pe care meseriile îi excludeau fără apel.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>4. Diviziunea muncii în cadrul manufacturii şi diviziunea muncii în cadrul societăţii</b></p>', '<p>Am analizat mai întâi originea manufacturii, apoi elemente ei simple, muncitorul parţial şi unealta sa, şi, în sfârşit, mecanismul ei în ansamblu. Vom atinge acum, pe scurt, raportul dintre diviziunea manufacturieră a muncii şi diviziunea socială a muncii, diviziune care constituie baza generală a oricărei producţii de mărfuri.</p>', '<p>Dacă avem în vedere numai munca însăşi, împărţirea producţiei sociale în categoriile ei mari [im allgemeinen], ca agricultură, industrie etc., poate fi considerată ca diviziune generală a muncii, împărţirea acestor categorii de producţie în specii şi subspecii ca diviziune particulară [im besonderen] a muncii, iar diviziunea muncii în cadrul unui atelier ca diviziune a muncii în detaliu [im einzelnen].</p>', '<p>Diviziunea muncii în cadrul societăţii şi limitarea corespunzătoare a indivizilor la sfere profesionale distincte se dezvoltă, ca şi diviziunea muncii în cadrul manufacturii, de la puncte de plecare opuse. În cadrul unei familii şi, mai dezvoltat, în cadrul unui trib, apare o diviziune naturală a muncii întemeiată pe deosebirile de sex şi de vârstă, adică pe bază pur fiziologică; această diviziune îşi lărgeşte sfera o dată cu lărgirea vieţii sociale, cu creşterea numerică a populaţiei şi, mai ales, o dată cu apariţia conflictelor dintre diferitele triburi şi cu subjugarea unui trib de către celălalt. Pe de altă parte, cum am observat mai înainte, schimbul de produse apare acolo unde vin în contact diferite familii, triburi şi comunităţi, căci nu persoanele particulare, ci familiile, triburile etc. sunt la începuturile civilizaţiei cele care intră în relaţii ca unităţi independente. Diferite comunităţi găsesc în mediul natural înconjurător mijloace de producţie diferite şi mijloace de subzistenţă diferite. Modul lor de viaţă şi de a produce, precum şi produsele lor sunt de aceea diferite. Această deosebire naturală a determinat, de îndată ce s-a stabilit un contact între comunităţi, schimbul reciproc de produse şi deci transformarea treptată a acestor produse în mărfuri.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Baza oricărei diviziuni dezvoltate a muncii, mijlocite prin schimbul de mărfuri, o constituie separarea oraşului de sat. Se poate spune că întreaga istorie economică a societăţii este rezumată în mişcarea acestei opoziţii, opoziţie asupra căreia însă nu vom insista aici.</p>', '<p>Aşa cum premisa materială pentru diviziunea muncii în cadrul manufacturii o constituie un anumit număr de muncitori folosiţi simultan, tot astfel premisa materială pentru diviziunea muncii în cadrul societăţii o constituie numărul populaţiei şi densitatea ei, care înlocuieşte aici aglomerarea în acelaşi atelier. Această densitate însă este ceva relativ. O ţară relativ slab populată, dar cu mijloace de comunicaţie dezvoltate posedă o populaţie mai densă decât o ţară mai populată, dar cu mijloace de comunicaţie nedezvoltate; astfel statele nordice ale Uniunii americane, de pildă, au o populaţie mai densă decât India.</p>', '<p>Întrucât premisa generală a modului de producţie capitalist o constituie producţia de mărfuri şi circulaţia mărfurilor, diviziunea manufacturieră a muncii presupune un oarecare grad de dezvoltare a diviziunii muncii în cadrul societăţii. Pe de altă parte, diviziunea manufacturieră a muncii dezvoltă şi multiplică la rândul ei această diviziune socială a muncii. O dată cu diferenţierea uneltelor de muncă se diferenţiază tot mai mult şi meseriile care produc aceste unelte. Dacă producţia manufacturieră cuprinde o meserie care până atunci era legată de alte meserii, ca meserie principală sau secundară, şi era exercitată de acelaşi producător, separarea şi autonomizarea reciprocă au loc imediat. Dacă manufactura cuprinde o fază specială din producţia unei mărfi, atunci diferitele ei faze de producţie se transformă în diferite meserii independente. Am arătat deja că acolo unde produsul nu este decât o îmbinare pur mecanică a produselor parţiale, muncile parţiale pot şi ele, la rândul lor, să se transforme în meserii autonome. Pentru a realiza şi mai complet diviziunea muncii în cadrul unei manufacturi, aceeaşi ramură de producţie este scindată în manufacturi diferite, în parte cu totul noi, în funcţie de diversitatea materiilor ei prime sau de diversitatea formelor pe care le poate căpăta aceeaşi materie primă. Astfel, încă din prima jumătate a secolului al XVIII-lea, numai în Franţa se ţeseau peste 100 de feluri de mătăsuri, iar la Avignon, de pildă, era lege ca „fiecare ucenic să se consacre unui singur fel de producţie şi să nu înveţe confecţionarea mai multor feluri de produse în acelaşi timp“. Diviziunea teritorială a muncii, care leagă anumite ramuri de producţie de anumite districte ale unei ţări, primeşte un impuls nou de la producţia manufacturieră, care exploatează orice particularitate. În perioada manufacturieră, un material bogat pentru diviziunea muncii în cadrul societăţii îl furnizează extinderea pieţei mondiale şi sistemul colonial, care fac parte din sfera condiţiilor generale de existenţă a acestei perioade. Nu e locul aici să arătăm mai pe larg cum această diviziune a muncii cuprinde, pe lângă sfera economică, şi toate celelalte sfere ale societăţii, punând pretutindeni bazele acelei stricte specializări şi ale unei parcelări a omului care l-a făcut încă pe A. Ferguson, dascălul lui A. Smith, să exclame: „Noi formăm o naţiune de iloţi, şi nu există oameni liberi printre noi“.</p>', '<p>În pofida însă a numeroaselor analogii şi a legăturii dintre diviziunea muncii în cadrul societăţii şi cea din cadrul atelierului, între ele există nu numai o deosebire de grad, dar şi o deosebire de esenţă. Analogia pare incontestabilă în special acolo unde există o legătură intrinsecă între diferite ramuri de producţie. De pildă, crescătorul de vite produce piei crude, tăbăcarul le transformă în piele, iar cizmarul transformă pielea în cizme. Aici fiecare produce un semifabricat, iar forma ultimă, finită, reprezintă produsul combinat al muncilor lor separate. Se mai adaugă diferitele ramuri de activitate care furnizează crescătorului de vite, tăbăcarului, cizmarului mijloacele de producţie. Putem să ne închipuim, aşa cum face A. Smith, că această diviziune socială a muncii nu se deosebeşte de cea manufacturieră decât subiectiv, această deosebire existând numai pentru observator, care aici cuprinde cu o singură privire diferitele munci parţiale unite în spaţiu, pe când dincolo dispersarea lor pe un spaţiu întins şi numărul mare al muncitorilor folosiţi în fiecare ramură estompează legătura care există între ele. Care este însă legătura dintre muncile independente ale crescătorului de vite, tăbăcarului şi cizmarului? Existenţa produselor lor respective ca mărfuri. Ce caracterizează, în schimb, diviziunea manufacturieră a muncii? Faptul că muncitorul parţial nu produce o marfă. Abia produsul comun al muncitorilor parţiali se transformă în marfă. Diviziunea muncii în cadrul societăţii este mijlocită prin cumpărarea şi vânzarea produselor diferitelor ramuri de muncă, în timp ce în manufactură legătura dintre muncile parţiale este mijlocită prin vânzarea diferitelor forţe de muncă către acelaşi capitalist care le foloseşte ca forţă de muncă combinată. Diviziunea manufacturieră a muncii presupune concentrarea mijloacelor de producţie în mâna unui capitalist, în timp ce diviziunea socială a muncii presupune dispersarea mijloacelor de producţie în mâinile unui mare număr de producători de mărfuri, independenţi unul de altul. Spre deosebire de manufactură, unde legea de fier a raporturilor numerice sau a proporţiilor strict determinate subsumează anumite mase de muncitori unor funcţii anumite, repartizarea producătorilor de mărfuri şi a mijloacelor lor de producţie între diferitele ramuri de producţie sociale este determinată de liberul joc al întâmplării şi al arbitrarului. Ce-i drept, diferitele sfere de producţie tind continuu către un echilibru, pe de o parte, deoarece fiecare producător de mărfuri trebuie să producă o valoare de întrebuinţare, deci trebuie să satisfacă o anumită trebuinţă socială, volumul acestor trebuinţe fiind diferit din punct de vedere cantitativ şi diferitele mase de trebuinţe fiind legate interior într-un sistem natural, pe de altă parte, deoarece legea valorii mărfurilor determină partea pe care societatea o poate cheltui din totalul timpului ei de muncă disponibil cu producerea fiecărui fel de marfă în parte. Dar această tendinţă permanentă a diferitelor sfere de producţie către echilibru se manifestă numai ca reacţie împotriva anihilării continue a acestui echilibru. Regula care acţionează apriori şi metodic la diviziunea muncii în interiorul atelierului nu acţionează la diviziunea muncii în cadrul societăţii decât aposteriori, ca o necesitate lăuntrică, o necesitate naturală oarbă care învinge arbitrarul anarhic al producătorilor de mărfuri şi care poate fi sesizată numai în oscilaţiile barometrice ale preţurilor de piaţă. Diviziunea manufacturieră a muncii presupune puterea necondiţionată a capitalistului asupra unor oameni care nu constituie decât componente ale unui mecanism total care îi aparţine; diviziunea socială a muncii pune faţă în faţă producători de mărfuri independenţi, care nu recunosc altă putere în afară de aceea a concurenţei, a constrângerii pe care o exercită asupra lor presiunea intereselor lor reciproce, aşa cum şi în regnul animal bellum omnium contra omnes constituie mai mult sau mai puţin condiţiile de existenţă ale tuturor speciilor. Aceeaşi conştiinţă burgheză care proslăveşte diviziunea manufacturieră a muncii, anexarea pe viaţă a muncitorului la o operaţie parţială şi subordonarea necondiţionată a muncitorilor parţiali de către capital ca o organizare a muncii care sporeşte forţa productivă a acesteia din urmă, condamnă cu aceeaşi tărie orice control şi orice reglementare socială conştientă a procesului social de producţie ca o violare a drepturilor inviolabile de proprietate, în libertatea şi în „genialitatea“ autodeterminantă ale capitalistului individual. Este foarte caracteristic că apologeţii entuziaşti ai sistemului de fabrică nu au de obiectat nimic mai rău împotriva oricărei organizări generale a muncii sociale decât că ea ar preface întreaga societate într-o fabrică.</p>', '<p>Dacă anarhia diviziunii sociale a muncii şi despotismul diviziunii manufacturiere a muncii se condiţionează reciproc în societatea în care domină modul de producţie capitalist, dimpotrivă, unele forme anterioare ale societăţii în care separarea meseriilor s-a dezvoltat spontan, pentru a se cristaliza apoi şi a fi în cele din urmă consfinţită prin lege, oferă, pe de o parte, imaginea unei organizări sistematice şi autoritare a muncii sociale, în timp ce, pe de altă parte, exclud cu totul diviziunea muncii în cadrul atelierului, sau o dezvoltă doar pe scară foarte redusă, sau numai sporadic şi incidental.</p>', '<p>Astfel, de pildă, micile şi arhaicele obşti hinduse, care în mare parte dăinuie şi azi, se întemeiază pe posesiunea în comun a pământului, pe legătura nemijlocită dintre agricultură şi meserie şi pe o statornică diviziune a muncii, care la întemeierea unor noi obşti serveşte de plan şi de model. [...] Legea care reglementează diviziunea muncii în obşte acţionează aici cu implacabila forţă a unei legi naturale; fiecare meseriaş în parte, ca fierarul şi ceilalţi, execută toate operaţiile care ţin de meseria sa într-un mod tradiţional, dar independent şi fără a recunoaşte vreo autoritate în atelierul său. Organismul simplu al producţiei în aceste obşti autarhice, care se reproduc mereu în aceeaşi formă şi care, dacă din întâmplare sunt distruse, se reconstituie în acelaşi loc şi sub acelaşi nume, oferă cheia pentru misterul invariabilităţii societăţilor asiatice, care contrastează atât de izbitor cu necontenita dizolvare şi realcătuire a statelor asiatice şi cu necontenitele schimbări dinastice. Structura elementelor economice fundamentale ale societăţii rămâne neatinsă de furtunile din sfera nebuloasă a politicii.</p>', '<p>Precum am mai observat, legile breslelor prin extrema limitare a numărului de calfe pe care le putea folosi meşterul breslaş împiedicau sistematic transformarea acestuia într-un capitalist. De asemenea nu-i era permis să folosească calfe decât exclusiv în meseria în care era el însuşi meşter. Breasla se apăra cu străşnicie împotriva oricărei violări a domeniului ei de către capitalul comercial, singura formă liberă a capitalului care i se opunea. Comerciantul putea să cumpere orice marfă, însă munca nu o putea cumpăra ca marfă. El era tolerat doar ca scupşcic [debitant] al produselor meşteşugăreşti. Dacă împrejurările exterioare reclamau o diviziune progresivă a muncii, breslele existente se scindau în subspecii, sau se formau bresle noi alături de cele vechi, dar fără să aibă loc o reunire într-un singur atelier a unor meserii diferite. Deşi separarea, izolarea şi perfecţionarea meseriilor au constituit condiţiile materiale de existenţă a perioadei manufacturiere, organizarea de breaslă excludea diviziunea manufacturieră a muncii. În general, muncitorul era legat de mijloacele sale de producţie ca melcul de cochilie, şi astfel lipsea primul factor de bază al manufacturii, autonomizarea mijloacelor de producţie sub formă de capital, opus muncitorului.</p>', '<p>În timp ce diviziunea muncii în ansamblul unei societăţi, indiferent dacă e mijlocită de schimbul de mărfuri sau nu, este proprie celor mai diferite formaţiuni social-economice, diviziunea manufacturieră a muncii constituie o creaţie cu totul specifică a modului de producţie capitalist.</p>', '<p>\xa0</p>', '<p class="mid" style="text-align: center;"><b>5. Caracterul capitalist al manufacturii</b></p>', '<p>Un număr mai mare de muncitori sub comanda aceluiaşi capital alcătuieşte punctul de plecare natural atât al cooperării în genere, cât şi al manufacturii. Invers, diviziunea manufacturieră a muncii face din creşterea numărului de muncitori folosiţi o necesitate tehnică. Numărul minim de muncitori pe care trebuie să-l folosească un capitalist îi este prescris acum prin diviziunea existentă a muncii. Pe de altă parte, avantajele unei noi diviziuni sunt condiţionate de o nouă creştere a numărului de muncitori, realizabilă numai prin multipli. Dar o dată cu partea variabilă a capitalului trebuie să crească şi partea lui constantă, şi anume, pe lângă volumul condiţiilor comune de producţie, cum sunt clădirile, furnalele etc., vor trebui să sporească îndeosebi, şi într-un ritm cu mult mai rapid decât numărul muncitorilor, materiile prime. Masa de materii prime consumate într-o perioadă de timp de către o anumită cantitate de muncă va creşte în aceeaşi proporţie în care creşte forţa productivă a muncii ca urmare a diviziunii ei. Creşterea volumului minim de capital necesar capitaliştilor sau, cu alte cuvinte, transformarea progresivă a mijloacelor de subzistenţă şi de producţie sociale în capital este, prin urmare, o lege care rezultă din caracterul tehnic al manufacturii.</p>', '<p>În manufactură, la fel ca în cooperarea simplă, organismul de muncă aflat în funcţiune este o formă de existenţă a capitalului. Mecanismul social de producţie alcătuit dintr-un număr mare de muncitori parţiali individuali aparţine capitalistului. Forţa productivă care rezultă din combinarea muncilor apare, aşadar, ca forţă productivă a capitalului. Manufactura propriu-zisă nu numai că supune pe muncitorul, până atunci independent, comenzii şi disciplinei capitalului, dar pe deasupra ea creează o diferenţiere ierarhică a muncitorilor înşişi. În timp ce cooperarea simplă păstrează, în linii mari, neschimbat felul de muncă al indivizilor, manufactura îl revoluţionează din temelii şi atacă forţa individuală de muncă la rădăcina ei. Ea îl mutilează pe muncitor, transformându-l într-o fiinţă monstruoasă prin dezvoltarea artificială unilaterală a dexterităţii sale, înăbuşind un univers întreg de înclinaţii şi aptitudini productive, aşa cum în statele din La Plata un animal întreg este tăiat pentru a i se lua numai pielea ori seul. Diferitele munci parţiale speciale sunt nu numai repartizate între indivizi diferiţi, ci individul însuşi este divizat, transformat într-un instrument automat al unei munci parţiale, astfel încât fabula absurdă a lui Menenius Agrippa, care îl prezintă pe om ca simplu fragment al propriului său trup, devine realitate. Dacă la început muncitorul îşi vinde forţa de muncă capitalului din pricină că îi lipsesc mijloacele materiale pentru producerea unei mărfi, acum însăşi forţa sa individuală de muncă rămâne ineficace atâta timp cât nu este vândută capitalului. Ea acţionează numai într-o conexiune care se realizează abia după vânzarea ei, în atelierul capitalistului. Pus în imposibilitatea de a crea ceva în mod independent, corespunzător aptitudinilor sale naturale, muncitorul din manufactură îşi desfăşoară activitatea sa productivă doar ca accesoriu al atelierului capitalistului. Aşa cum poporul ales avea înscris pe frunte că îi aparţine lui Iehova, tot astfel diviziunea muncii îşi pune pecetea pe muncitorul din manufactură ca proprietate a capitalului.</p>', '<p>Cunoştinţele, inteligenţa şi voinţa de care dă dovadă ţăranul sau meseriaşul independent, fie numai şi pe o scară redusă — aşa cum la sălbatic în viclenia personală se manifestă întreaga artă a războiului —, nu se cer decât atelierului în ansamblu. Potenţele spirituale ale producţiei iau proporţii într-o direcţie pentru că dispar în multe altele. Ceea ce pierd muncitorii parţiali se concentrează, opunându-li-se, de cealaltă parte, în capital. Faptul că potenţele spirituale ale procesului material de producţie le sunt opuse muncitorilor ca proprietate străină şi ca forţă care îi domină este un rezultat al diviziunii manufacturiere a muncii. Acest proces de separare începe în cadrul cooperării simple, unde capitalistul reprezintă faţă de fiecare muncitor în parte unitatea şi voinţa organismului social de muncă. Acest proces se dezvoltă în manufactură, care îl mutilează pe muncitor, transformându-l în muncitor parţial, şi se desăvârşeşte în marea industrie, care desparte ştiinţa, ca potenţă independentă a producţiei, de muncă, şi o sileşte să slujească capitalul.</p>', '<p>Îmbogăţirea muncitorului colectiv, deci a capitalului, cu forţă productivă socială este condiţionată în manufactură de sărăcirea muncitorului de forţa sa productivă individuală.</p>', '<blockquote>„Ignoranţa este mama industriei ca şi a superstiţiilor. Meditaţia şi imaginaţia sunt supuse erorii; dar obişnuinţa de a mişca piciorul sau mâna într-un anumit fel nu depinde nici de una, nici de cealaltă. Manufacturile prosperă deci cel mai mult acolo unde viaţa spirituală a oamenilor este strivită în aşa fel, încât atelierul poate fi privit ca o maşină ale cărei componente sunt oamenii“.</blockquote>', '<p>Într-adevăr, pe la mijlocul secolului al XVIII-lea, unele manufacturi foloseau de preferinţă pentru anumite operaţii simple, care constituiau însă secrete de fabricaţie, oameni semiidioţi.</p>', '<blockquote>„Intelectul marii majorităţi a oamenilor — spune A. Smith — se dezvoltă cu necesitate din îndeletnicirile lor zilnice şi prin ele. Un om care îşi cheltuieşte toată viaţa cu efectuarea câtorva operaţii simple... n-are prilejul să-şi exerseze mintea... În general el devine atât de stupid şi de ignorant, pe cât îi este cu putinţă unei fiinţe omeneşti să devină“.</blockquote>', '<p>După ce descrie obtuzitatea muncitorului parţial, Smith continuă:</p>', '<blockquote>„Monotonia vieţii sale sedentare îi atrofiază, bineînţeles, şi orice avânt al spiritului... Ea îi distruge chiar energia trupului şi îl face incapabil de a-şi folosi forţa cu elan şi tenacitate în afara ocupaţiei parţiale pentru care a fost educat. Dexteritatea în meseria sa specială se arată astfel a fi dobândită în dauna aptitudinilor sale intelectuale, sociale şi de luptă. Dar în orice societate industrială şi civilizată aceasta este starea la care trebuie să decadă cu necesitate omul muncii sărac (the labouring poor), adică marea masă a poporului“.</blockquote>', '<p>Pentru a împiedica completa degenerare a masei poporului, pricinuită de diviziunea muncii, A. Smith recomandă organizarea învăţământului public de către stat, deşi îl vede administrat cu precauţiune în doze homeopatice. În mod consecvent se pronunţă împotriva acestei idei traducătorul şi comentatorul său francez, G. Garnier, care în timpul primului Imperiu francez s-a transformat în mod cu totul firesc în senator. După părerea lui, învăţământul public ar contrazice legile fundamentale ale diviziunii muncii, şi, prin introducerea lui, s-ar „proscrie întregul nostru sistem social“.</p>', '<blockquote>„Ca orice altă diviziune a muncii — spune el —, separarea dintre munca fizică şi cea intelectuală devine mai accentuată şi mai distinctă pe măsură ce societatea“ (el foloseşte în mod just această expresie pentru a desemna capitalul, proprietatea funciară şi statul lor) „devine mai bogată. Asemenea oricărei alte diviziuni a muncii, această diviziune a muncii reprezintă rezultatul progresului din trecut şi cauza progresului viitor... Îi este oare îngăduit guvernului să contracareze această diviziune a muncii şi să frâneze mersul ei firesc? Are el dreptul să folosească o parte din veniturile statului pentru a încerca să încurce şi să amestece două categorii de muncă care tind spre diviziune şi separare?“ <a href="javascript:void(0);" id="n166">[166]</a></blockquote>', '<p>O anumită mutilare fizică şi spirituală este inseparabilă chiar de diviziunea muncii în ansamblul societăţii. Dar întrucât perioada manufacturieră duce cu mult mai departe această fisiune socială a diferitelor ramuri de activitate şi întrucât, pe de altă parte, abia o dată cu diviziunea care îi este caracteristică atacă individul la rădăcina vieţii sale, ea este şi prima care oferă patologiei industriale materialul şi stimulul.</p>', '<blockquote>„A diviza un om înseamnă a-l executa dacă merită pedeapsa cu moartea şi a-l asasina dacă nu o merită. Divizarea muncii este asasinarea unui popor“.</blockquote>', '<p>La începuturile ei, cooperarea întemeiată pe diviziunea muncii, adică manufactura, reprezintă o creaţie spontană. De îndată ce a câştigat oarecare stabilitate şi extindere, ea devine forma conştientă, metodică şi sistematică a modului de producţie capitalist. Istoria manufacturii propriu-zise ne arată cum diviziunea muncii, specifică ei, dobândeşte cele mai adecvate forme, la început pe cale experimentală, oarecum în spatele persoanelor care acţionează, şi tinde apoi, asemenea meşteşugului de breaslă, să păstreze prin tradiţie forma odată găsită, pe care în unele cazuri o şi păstrează secole de-a rândul. Schimbarea acestei forme are loc — cu excepţia aspectelor secundare — numai ca urmare a unei revoluţionari a uneltelor de muncă. Manufactura modernă — nu vorbesc aici de marea industrie bazată pe folosirea maşinilor — sau găseşte acolo unde apare, în marile oraşe, gata pregătite acele disjecta membra poetae, pe care nu-i rămâne decât să le adune, aşa cum se întâmplă cu manufactura de confecţii; sau principiul diviziunii se impune de la sine, diferitele operaţii ale producţiei meşteşugăreşti fiind pur şi simplu atribuite în exclusivitate unor anumiţi muncitori (ca, de pildă, la legătorie). În asemenea cazuri nu se cere nici măcar o experienţă de o săptămână pentru a stabili proporţia numerică dintre braţele de muncă necesare pentru fiecare operaţie în parte. <a href="javascript:void(0);" id="n167">[167]</a></p>', '<p>Prin diferenţierea activităţii meşteşugăreşti, prin specificizarea uneltelor de muncă, prin formarea muncitorilor parţiali, prin gruparea şi combinarea lor într-un mecanism de ansamblu, diviziunea manufacturieră a muncii creează diferenţierea calitativă şi proporţionalitatea cantitativă a proceselor sociale de producţie, prin urmare o anumită organizare a muncii sociale, şi totodată dezvoltă astfel o nouă forţă productivă socială a muncii. Ca formă specific capitalistă a procesului social de producţie — şi pe bazele pe care le-a găsit ea nu putea să se dezvolte decât în forma capitalistă — ea nu constituie decât o metodă deosebită de a produce plusvaloare relativă, cu alte cuvinte de a spori, pe seama muncitorilor, autovalorificarea capitalului, adică ceea ce se numeşte avuţia socială, „wealth of nations“ etc. Ea nu numai că dezvoltă forţa productivă socială a muncii pentru capitalist, în loc să o dezvolte pentru muncitor, dar face acest lucru prin schilodirea muncitorului individual. Ea creează condiţii noi pentru dominaţia capitalului asupra muncii. Dacă, prin urmare, ea apare, pe de o parte, ca un progres istoric şi ca o etapă necesară în procesul de dezvoltare economică a societăţii, pe de altă parte ea apare ca un mijloc de exploatare civilizată şi rafinată.</p>', '<p>Economia politică, care devine ştiinţă propriu-zisă abia în perioada manufacturieră, în genere priveşte diviziunea socială a muncii numai din punctul de vedere al diviziunii manufacturiere a muncii, ca mijloc de a produce mai multă marfă cu aceeaşi cantitate de muncă, de a ieftini deci mărfurile şi de a accelera acumularea capitalului. În directă opoziţie cu această accentuare a cantităţii şi a valorii de schimb, autorii antichităţii clasice se limitează exclusiv la calitate şi la valoare de întrebuinţare. Ca urmare a separării ramurilor de producţie sociale, afirmă ei, mărfurile produse sunt mai bune, diferitele înclinaţii şi talente ale oamenilor îşi aleg sfere de activitate corespunzătoare, deoarece fără limitarea la o anumită sferă nu se poate realiza nicăieri ceva însemnat. Prin urmare, atât produsul cât şi producătorul se perfecţionează prin diviziunea muncii. Dacă uneori se menţionează în treacăt şi creşterea masei produselor, acest lucru se întâmplă numai atunci când este vorba de o mai mare abundenţă a valorii de întrebuinţare. Nu se spune nimic despre valoarea de schimb, despre ieftinirea mărfurilor. Acest punct de vedere al valorii de întrebuinţare predomină atât la Platon, <a href="javascript:void(0);" id="n168">[168]</a> care consideră diviziunea muncii ca bază a separării sociale a stărilor, cât şi la Xenofon, care, cu instinctul său caracteristic burghez, se apropie ceva mai mult de diviziunea muncii în cadrul atelierului. Republica lui Platon, în măsura în care consideră diviziunea muncii drept principiu constitutiv al statului, nu reprezintă decât idealizarea ateniană a sistemului egiptean al castelor, aşă cum Egiptul trecea pentru alţi contemporani ai săi, de pildă pentru Isokrate, drept ţară industrială model, păstrându-şi această însemnătate şi pentru grecii din timpul Imperiului roman.</p>', '<p>În perioada manufacturieră propriu-zisă, adică în perioada în care manufactura constituie forma dominantă a modului de producţie capitalist, realizarea deplină a propriilor ei tendinţe se loveşte de obstacole multiple. Cu toate că, precum am văzut, în afara unei diferenţieri ierarhice a muncitorilor, ea duce la o simplă separare între muncitori iscusiţi şi muncitori neiscusiţi, numărul acestora din urmă rămâne foarte redus din cauza influenţei precumpănitoare a celor dintâi. Cu toate că ea îşi adaptează operaţiile de detaliu la diferitele grade de maturitate, de dezvoltare şi de forţă a organelor sale de muncă vii, tinzând deci spre exploatarea productivă a femeilor şi copiilor, această tendinţă în genere eşuează, lovindu-se de obiceiurile şi de rezistenţa muncitorilor bărbaţi. Deşi diferenţierea activităţii meşteşugăreşti reduce cheltuielile de instruire şi deci scade valoarea muncitorilor, pentru munca de detaliu mai dificilă se cere totuşi un timp de instruire mai îndelungat, la care muncitorii nu vor nicidecum să renunţe, chiar şi acolo unde e de prisos. Astfel în Anglia întâlnim aşa-zisele laws of apprenticeship [legi cu privire la ucenici], cu cei şapte ani de ucenicie ai lor în vigoare până la sfârşitul perioadei manufacturiere, ele fiind desfiinţate abia de marea industrie. Deoarece iscusinţa meşteşugărească rămâne factorul de bază al manufacturii, iar mecanismul de ansamblu care funcţionează în manufactură nu posedă un schelet obiectiv independent de muncitorii înşişi, capitalul are în permanenţă de luptat cu nesupunerea muncitorilor.</p>', '<blockquote>„Slăbiciunea naturii umane — exclamă amicul Ure — este atât de mare, încât muncitorul, cu cât e mai iscusit, cu atât e mai încăpăţânat şi cu atât mai greu te poţi înţelege cu el, şi astfel, prin cerbicia sa, el pricinuieşte mecanismului de ansamblu pagube serioase“.</blockquote>', '<p>Plângerile în legătură cu lipsa de disciplină a muncitorilor se fac auzite de-a lungul întregii perioade manufacturiere. Şi chiar dacă n-am dispune de mărturiile scriitorilor din această epocă, însuşi faptul că din secolul al XVI-lea până în epoca marii industrii capitalul nu reuşeşte să acapareze tot timpul de muncă disponibil al muncitorilor din manufacturi, că manufacturile au o viaţă scurtă şi peregrinează dintr-o ţară în alta o dată cu imigrarea sau emigrarea muncitorilor vorbeşte mai elocvent decât o bibliotecă întreagă. „Într-un fel sau altul trebuie să se facă ordine“, exclamă în 1770 autorul, citat în repetate rânduri, al lucrării „Essay on Trade and Commerce“. Ordine, repetă ca un ecou 66 de ani mai târziu doctorul Andrew Ure, „ordine“ lipsea în manufactura întemeiată pe „dogma scolastică a diviziunii muncii“, şi „Arkwright făcu ordine“.</p>', '<p>În plus, manufactura nu era în stare nici să cuprindă producţia socială în toată întinderea ei, nici să o revoluţioneze în adâncime. Ea trona ca operă de artă economică pe baza largă a meseriilor de la oraşe şi a industriei casnice săteşti. La un anumit grad de dezvoltare, propria ei bază tehnică îngustă a intrat în conflict cu nevoile producţiei create de ea însăşi.</p>', '<p>Una din cele mai desăvârşite creaţii ale manufacturii era atelierul pentru producerea uneltelor de muncă înseşi, în special a aparatelor mecanice complicate care începuseră să fie utilizate.</p>', '<blockquote>„Un asemenea atelier — spune Ure — oferea imaginea diviziunii muncii în variatele sale gradaţii. Burghiul, dalta, strungul aveau fiecare muncitori proprii, încadraţi ierarhic după gradul lor de iscusinţă“.</blockquote>', '<p>Acest produs al diviziunii manufacturiere a muncii producea, la rândul său, maşini, care desfiinţează activitatea meşteşugărească ca principiu regulator al producţiei sociale. Astfel, pe de o parte, este înlăturată baza tehnică pentru anexarea pe viaţa a muncitorului la o funcţie parţială. Pe de altă parte, cad barierele pe care acelaşi principiu încă le mai punea în calea dominaţiei capitalului.</p>'],
'idChr': '2.08.10text',
'title': `Capitolul doisprezece. Diviziunea muncii şi manufactura`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul treisprezece.<br/>Maşinile şi marea industrie</h6>', '<p class="mid" style="text-align: center;"><b>1. Dezvoltarea maşinismului</b></p>', '<p>John Stuart Mill spune în ale sale „Principii de economie politică“:</p>', '<blockquote>„Stă sub semnul întrebării dacă vreuna dintre invenţiile făcute până azi în domeniul mecanicii a uşurat truda de fiecare zi a vreunei fiinţe omeneşti“. <a href="javascript:void(0);" id="n169">[169]</a></blockquote>', '<p>Dar maşinile folosite în mod capitalist nici nu urmăresc acest scop. Menirea lor, asemenea oricărei alte dezvoltări a forţei productive a muncii, este să ieftinească mărfurile şi să scurteze acea parte a zilei de muncă de care muncitorul are nevoie pentru sine însuşi spre a prelungi cealaltă parte a zilei sale de muncă, pe care el o dă gratuit capitalistului. Ele reprezintă un mijloc pentru producerea plusvalorii.</p>', '<p>Revoluţionarea modului de a produce ia ca punct de plecare în manufactură forţa de muncă, iar în marea industrie mijlocul de muncă. Trebuie deci să cercetăm mai întâi în ce mod se transformă mijlocul de muncă din unealtă în maşină, adică prin ce se deosebeşte maşina de unealta meseriaşului. Nu este vorba aici decât de caracteristicile generale, luate în mare, căci, asemenea erelor geologice, nici epocile istorice nu sunt despărţite prin linii de demarcaţie abstract-riguroase.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>3. Repercusiunile imediate ale producţiei mecanizate asupra muncitorului</b></p>', '<p>Precum am arătat, punctul de plecare al marii industrii îl constituie revoluţionarea mijlocului de muncă, iar mijlocul de muncă revoluţionat îşi dobândeşte forma cea mai dezvoltată în sistemul diferenţiat de maşini din fabrici. Înainte de a vedea cum i se încorporează acestui organism obiectiv materialul uman, să cercetăm unele repercusiuni de ordin general ale acestei revoluţii asupra muncitorului însuşi.</p>', '<p>\xa0</p>', '<p class="mid" style="text-align: center;"><i>a) Aproprierea forţelor de muncă suplimentare de către capital. Munca femeilor şi a copiilor</i></p>', '<p>În măsura în care face superfluă forţa musculară, maşina devine mijloc pentru folosirea unor muncitori lipsiţi de forţă musculară, adică nedezvoltaţi fiziceşte, dar cu o mai mare supleţe a membrelor. Prima deviză a folosirii capitaliste a maşinilor a fost deci munca femeilor şi a copiilor! Acest colosal de puternic succedaneu de muncă şi de muncitori s-a transformat astfel de îndată într-un mijloc de sporire a numărului muncitorilor salariaţi, prin încadrarea tuturor membrilor familiei muncitorului, fără deosebire de sex şi de vârstă, sub comanda nemijlocită a capitalului. Munca silnică în folosul capitalistului a uzurpat nu numai timpul de joacă al copiilor, dar a acaparat şi pe cel al muncii libere, făcute, potrivit tradiţiei, în cadrul familiei, pentru nevoile familiei înseşi.</p>', '<p>Valoarea forţei de muncă este determinată nu numai de timpul de muncă necesar pentru întreţinerea muncitorului adult, ci şi de cel necesar pentru întreţinerea familiei sale. Aruncând pe piaţa muncii pe toţi membrii familiei muncitorului, maşina repartizează valoarea forţei de muncă a bărbatului asupra întregii sale familii. De aceea ea devalorizează forţa lui de muncă. Cumpărarea familiei parcelate, de pildă, în patru forţe de muncă costă, poate, mai mult decât costa mai înainte cumpărarea forţei de muncă a capului familiei; în schimb acum apar patru zile de muncă în loc de una, iar preţul lor scade proporţional cu diferenţa dintre supramunca celor patru şi supramunca unuia singur. Pentru ca o singură familie să trăiască, trebuie acum ca patru persoane să-i livreze capitalului nu numai muncă, ci şi supramuncă. În felul acesta, maşina lărgeşte din capul locului, o dată cu sporirea materialului uman susceptibil de a fi exploatat, această sferă de exploatare capitalistă propriu-zisă şi gradul de exploatare.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><i>b) Prelungirea zilei de muncă</i></p>', '<p>Dacă maşina constituie mijlocul cel mai puternic de sporire a productivităţii muncii, adică de reducere a timpului de muncă necesar pentru producerea unei mărfi, ea devine, în calitate de purtător al capitalului, mijlocul cel mai puternic de a prelungi ziua de muncă peste orice limită naturală, şi aceasta în primul rând în ramurile industriale pe care ea a pus stăpânire în mod direct. Pe de o parte, ea creează condiţii noi care permit capitalului să dea frâu liber acestei tendinţe permanente ale lui; pe de altă parte, ea creează noi motive pentru accentuarea lăcomiei lui de a acapara munca altuia.</p>', '<p>În primul rând, în maşină mişcarea şi funcţia productivă a mijlocului de muncă se autonomizează faţă de muncitor. Mijlocul de muncă devine în sine un perpetuum mobile industrial, care ar produce neîntrerupt dacă nu s-ar lovi de anumite limite naturale ale ajutoarelor sale umane: forţa lor fizică redusă şi voinţa lor proprie. În calitate de capital — şi, ca atare, automatul posedă o conştiinţă şi o voinţă în persoana capitalistului —, mijlocul de muncă este însufleţit de tendinţa de a reduce la minimum rezistenţa acestei limite umane naturale, rebelă, dar totodată elastică. Această împotrivire este oricum diminuată de aparenta uşurinţă a muncii la maşină şi de docilitatea şi de maleabilitatea mai mare a femeilor şi a copiilor folosiţi la muncă.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Maşina produce plusvaloare relativă nu numai devalorizând forţa de muncă direct şi ieftinind-o indirect prin ieftinirea mărfurilor care intră în reproducerea ei, ci şi transformând de la prima ei introducere, care mai are încă un caracter sporadic, munca folosită de posesorul maşinii în muncă de o eficienţă sporită, ridicând valoarea socială a produsului maşinii peste valoarea sa individuală şi dând astfel capitalistului posibilitatea de a înlocui valoarea pe o zi a forţei de muncă cu o parte mai mică din valoarea produsului zilnic. De aceea, în această perioadă de trecere în care producţia mecanizată rămâne un fel de monopol, câştigurile sunt extraordinare şi capitalistul caută să exploateze cât mai mult această „vârstă a primei iubiri“ printr-o prelungire cât mai mare a zilei de muncă. Proporţiile câştigului fac să crească lăcomia după câştiguri şi mai mari.</p>', '<p>O dată cu generalizarea maşinii în aceeaşi ramură de producţie, valoarea socială a produsului maşinii scade până la valoarea sa individuală şi intră în acţiune legea după care plusvaloarea nu izvorăşte din forţele de muncă înlocuite prin maşină de către capitalist, ci, dimpotrivă, din forţele de muncă pe care le foloseşte la maşină. Plusvaloarea izvorăşte numai din partea variabilă a capitalului şi am văzut că masa plusvalorii este determinată de doi factori, anume rata plusvalorii şi numărul muncitorilor folosiţi simultan. La o lungime dată a zilei de muncă, rata plusvalorii este determinată de raportul după care ziua de muncă se împarte în muncă necesară şi supramuncă. Numărul muncitorilor folosiţi simultan depinde, la rândul lui, de raportul dintre partea variabilă a capitalului şi cea constantă. Or, rezultă clar că, oricât de mult ar mări producţia mecanizată supramunca pe seama muncii necesare prin sporirea forţei productive a muncii, ea nu produce acest rezultat decât prin reducerea numărului muncitorilor folosiţi de către un capital dat. Ea transformă în maşini, adică în capital constant, care nu produce plusvaloare, o parte din capital înainte variabilă, care se transforma deci în forţă de muncă vie. Nu se poate stoarce, de pildă, din doi muncitori tot atâta plusvaloare cât s-ar stoarce din 24. Dacă fiecare dintre cei 24 de muncitori furnizează în 12 ore o singură oră de supramuncă, toţi împreună vor furniza 24 de ore de supramuncă, pe când munca totală a celor doi muncitori însumează numai 24 de ore. Folosirea maşinii pentru producerea de plusvaloare conţine deci o contradicţie imanentă, deoarece din cei doi factori ai plusvalorii obţinute de un capital de o mărime dată ea nu măreşte primul factor, rata plusvalorii, decât reducându-l pe cel de-al doilea factor, numărul muncitorilor. Această contradicţie imanentă se manifestă de îndată ce prin generalizarea maşinii într-o anumită ramură a industriei valoarea mărfii produse cu ajutorul maşinii devine regulatorul valorii sociale a tuturor mărfurilor de acelaşi fel; pe de altă parte, această contradicţie, de care capitalul nu este conştient, îl împinge la prelungirea forţată a zilei de muncă pentru a compensa scăderea relativă a numărului muncitorilor exploataţi, prin sporirea nu numai a supramuncii relative, ci şi a celei absolute.</p>', '<p>Deci dacă folosirea capitalistă a maşinilor, pe de o parte, creează noi şi puternice motive pentru prelungirea excesivă a zilei de muncă şi revoluţionează modul de muncă însuşi, precum şi caracterul organismului social de muncă într-un fel care înfrânge rezistenţa ce se opune acestei tendinţe, pe de altă parte ea produce, fie prin înrolarea unor pături ale clasei muncitoare înainte inaccesibile capitalului, fie prin punerea în disponibilitate a muncitorilor înlocuiţi de maşină, o populaţie muncitorească excedentară, nevoită să se supună legilor pe care i le dictează capitalul. De aici fenomenul ciudat din istoria industriei moderne: maşina dă peste cap orice limită morală şi naturală a zilei de muncă. De aici paradoxul economic că cel mai puternic mijloc pentru reducerea timpului de muncă devine un mijloc infailibil pentru transformarea întregii vieţi a muncitorului şi a familiei sale în timp de muncă disponibil pentru valorificarea capitalului. „Dacă“, visa Aristotel, cel mai mare gânditor al antichităţii,</p>', '<blockquote>„dacă fiecare unealtă şi-ar îndeplini munca la poruncă sau de la sine, aşa cum creaţiile ieşite din mâna lui Dedal se mişcau singure sau cum trepiedele lui Hefaistos purcedeau singure la îndeletnicirea sacră, dacă, prin urmare, suveicile ar ţese singure, atunci nici meşterul nu ar avea nevoie de ajutoare, nici stăpânul nu ar avea nevoie de sclavi“.</blockquote>', '<p>Iar Antipatros, poet elen contemporan cu Cicero, vedea în inventarea morii de apă pentru măcinatul cerealelor, această formă elementară a oricărei maşini productive, o descoperire menită să elibereze sclavele şi să instaureze epoca de aur! „Păgânii, ah păgânii!“ Ei n-aveau habar de economie politică şi de creştinism, precum a descoperit deşteptul Bastiat şi, înaintea lui, încă şi mai deşteptul MacCulloch. Ei n-aveau habar, între altele, că maşina constituie mijlocul cel mai eficace pentru prelungirea zilei de muncă. Ei justificau sclavia unora ca mijloc pentru dezvoltarea umană deplină a altora. Dar ca să propovăduiască sclavia maselor pentru a face din câţiva parveniţi neciopliţi şi semidocţi „eminent spinners“, „extensive sausage makers“ şi „influential shoe black dealers“ [„filatori eminenţi“, „mari fabricanţi de salam“ şi „negustori de cremă de ghete influenţi“], pentru aceasta le lipseau sentimentele specific creştine.</p>', '<p>\xa0</p>', '<p class="mid" style="text-align: center;"><i>c) Intensificarea muncii</i></p>', '<p>Prelungirea peste măsură a zilei de muncă pe care o provoacă maşina în mâna capitalului duce mai târziu, precum am văzut, la o reacţie din partea societăţii, care îşi vedea periclitate înseşi rădăcinile sale vitale, şi la o stabilire a zilei de muncă normale limitate prin lege. Ca urmare a stabilirii zilei de muncă normale, o importanţă decisivă capătă un fenomen pe care l-am mai întâlnit: intensificarea muncii. La analizarea plusvalorii absolute era vorba în primul rând de mărimea extensivă a muncii, în timp ce gradul ei de intensitate era considerat o mărime dată. Acum ne vom ocupa de transformarea mărimii extensive în mărime intensivă sau grad de intensitate.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>4. Fabrica</b></p>', '<p>Am cercetat la începutul acestui capitol corpul fabricii, structura sistemului maşinist. Am văzut apoi cum maşina determină o creştere a materialului uman exploatat de capital prin aproprierea muncii femeilor şi a copiilor, cum îşi însuşeşte toată viaţa muncitorului prin prelungirea excesivă a zilei de muncă şi, în sfârşit, cum dezvoltarea ei, care permite producerea unei cantităţi de produse din ce în ce mai mare într-un timp din ce în ce mai scurt, serveşte drept mijloc sistematic pentru a pune în funcţiune de fiecare dată tot mai multă muncă, adică pentru a exploata forţa de muncă tot mai intensiv. Ne vom ocupa acum de fabrică în ansamblu, şi anume în forma ei cea mai dezvoltată.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În măsura în care diviziunea muncii reapare în fabrica automată, ea constă mai întâi în repartizarea unor muncitori la diferite maşini specializate şi a unor mase de muncitori, care nu formează însă grupuri diferenţiate, în diferitele secţii ale fabricii, unde lucrează la maşini-unelte similare, înşiruite una lângă alta, între aceste grupuri de muncitori existând, aşadar, doar cooperare simplă. Grupul diferenţiat, specific manufacturii, este înlocuit prin legătura dintre muncitorul principal şi câteva ajutoare. Deosebirea esenţială este cea existentă între muncitorii care lucrează efectiv la maşinile-unelte (aici se mai adaugă câţiva muncitori pentru supravegherea, respectiv alimentarea motorului) şi simplele ajutoare (aproape exclusiv copii) ale acestor muncitori care lucrează la maşini. Printre ajutoare se numără, mai mult sau mai puţin, toţi „feeder“-ii (care nu fac altceva decât să alimenteze maşinile cu materialul de prelucrat). Alături de aceste categorii principale există un personal neînsemnat ca număr care se ocupă de controlul întregului utilaj şi de întreţinerea lui continuă, cum sunt inginerii, mecanicii, tâmplarii etc. E o categorie superioară de muncitori, parte cu pregătire ştiinţifică şi parte cu pregătire de meseriaş, situată în afara sferei muncitorilor de fabrică, cărora îi este doar anexată. Această diviziune a muncii este pur tehnică.</p>', '<p>Orice muncă la maşină face necesară pregătirea de timpuriu a muncitorului pentru a-l învăţa să-şi adapteze mişcările proprii la mişcarea continuă şi uniformă a unui automat. În măsura în care totalitatea maşinilor formează ea însăşi un sistem de maşini diferite, combinate şi cu acţiune simultană, cooperarea întemeiată pe această totalitate de maşini face de asemenea necesară repartizarea la maşinile eterogene a unor grupuri eterogene de muncitori. Producţia mecanizată înlătură însă necesitatea de a statornici această repartizare, ca în manufactură, prin legarea continuă a aceloraşi muncitori de aceeaşi funcţie. Întrucât mişcarea de ansamblu a fabricii nu emană de la muncitor, ci de la maşină, persoanele pot fi mereu schimbate fără întreruperea procesului de muncă. Dovada cea mai evidentă în această privinţă o constituie sistemul de releuri pus în practică în timpul revoltei fabricanţilor englezi din 1848—1850. În sfârşit, rapiditatea cu care poate fi învăţată în tinereţe munca la maşină înlătură şi necesitatea pregătirii unei categorii speciale de muncitori care să şi lucreze la maşină, iar serviciile ajutoarelor în fabrică pot fi înlocuite parte prin maşini, parte permit, datorită naturii lor absolut simple, o schimbare rapidă şi continuă a persoanelor cărora le revine această corvoadă.</p>', '<p>Cu toate că sub raport tehnic maşina înlătură vechiul sistem al diviziunii muncii, acesta mai dăinuie totuşi o vreme în fabrică, în virtutea obişnuinţei ca tradiţie a manufacturii, pentru a fi apoi reprodus şi consolidat sistematic de către capital într-o formă şi mai abjectă, ca mijloc de exploatare a forţei de muncă. Specialitatea de a mânui toată viaţa o unealtă parţială devine specialitatea de a deservi toată viaţa o maşină parţială. Se abuzează de maşină pentru a-l transforma pe muncitorul însuşi încă din copilărie într-o parte a unei maşini parţiale. În felul acesta nu numai că se micşorează simţitor cheltuielile necesare pentru propria sa reproducere, dar în acelaşi timp se desăvârşeşte şi dependenţa sa totală de ansamblul fabricii, deci de capitalist. Aici, ca pretutindeni, trebuie să facem o distincţie între mărirea productivităţii datorită dezvoltării procesului social de producţie şi mărirea productivităţii datorită exploatării capitaliste a acestui proces.</p>', '<p>În manufactură şi în meserii, muncitorul se serveşte de unealtă; în fabrică el serveşte maşina. Acolo mişcarea mijlocului de muncă porneşte de la el; aici el trebuie să urmeze mişcarea mijlocului de muncă. În manufactură, muncitorii formează membrele unui mecanism viu. În fabrică există, independent de ei, un mecanism mort, căruia îi sunt încorporaţi ca anexe vii.</p>', '<blockquote>„Rutina deprimantă a unei munci chinuitoare fără sfârşit, în care eşti silit să repeţi fără încetare acelaşi proces mecanic, se aseamănă cu munca lui Sisif; povara muncii se prăvăleşte mereu, ca stânca din legendă, asupra muncitorului istovit“. <a href="javascript:void(0);" id="n170">[170]</a></blockquote>', '<p>Prejudiciind grav sistemul nervos, munca la maşină suprimă totodată jocul multilateral al muşchilor şi zădărniceşte orice activitate fizică sau intelectuală liberă. Chiar şi înlesnirile aduse muncii devin un mijloc de tortură, deoarece maşina nu-l eliberează pe muncitor de muncă, ci goleşte munca de conţinut. Orice producţie capitalistă, în măsura în care nu este numai proces de muncă, ci totodată proces de valorificare a capitalului, are drept trăsătură caracteristică faptul că nu muncitorul foloseşte condiţiile de muncă, ci, invers, condiţiile de muncă îl folosesc pe muncitor; această inversare devine însă o realitate palpabilă din punct de vedere tehnic abia o dată cu dezvoltarea maşinilor. Prin transformarea sa într-un automat, mijlocul de muncă i se opune în însuşi procesul de muncă în calitate de capital, în calitate de muncă moartă, care domină şi stoarce forţa de muncă vie. Separarea potenţialului intelectual al procesului de producţie de munca fizică şi transformarea lui în putere a capitalului asupra muncii se desăvârşeşte, cum am arătat mai înainte, în marea industrie organizată pe baza maşinilor. Iscusinţa parţială a muncitorului individual depersonalizat care lucrează la maşină dispare ca ceva derizoriu în faţa ştiinţei, a imenselor forţe ale naturii şi a muncii sociale de masă, care sunt întruchipate în sistemul maşinist şi care alcătuiesc împreună cu acesta puterea „stăpânului“ (master). Acest stăpân, în al cărui creier maşina şi monopolul lui asupra ei se contopesc indisolubil, le strigă cu dispreţ „braţelor“ în momentele de conflict:</p>', '<blockquote>„Muncitorii de fabrică nu trebuie să uite că munca lor reprezintă, de fapt, o categorie cu totul inferioară de muncă calificată; că nici o altă muncă nu poate fi mai uşor deprinsă şi, ţinând seama de calitatea ei, mai bine plătită, că nici una nu poate fi însuşită într-un timp atât de scurt şi într-un asemenea grad printr-o instruire minimă chiar de către omul cel mai puţin pregătit. Într-adevăr, maşinile patronului joacă în domeniul producţiei un rol mult mai important decât munca şi iscusinţa muncitorului, care nu reclamă decât o instruire de 6 luni, accesibilă oricărui argat de la ţară“.</blockquote>', '<p>Subordonarea tehnică a muncitorului mersului uniform al mijlocului de muncă şi compoziţia specifică a organismului de muncă, format din indivizi de ambele sexe şi de cele mai diferite vârste, creează o disciplină de cazarmă, care culminează cu regimul de fabrică desăvârşit şi care duce la dezvoltarea deplină a muncii de supraveghere anterior menţionată şi deci, totodată, a împărţirii muncitorilor în muncitori manuali şi supraveghetori ai muncii, în simpli soldaţi industriali şi subofiţeri industriali.</p>', '<blockquote>„Principala dificultate în fabrica automată constă în instituirea disciplinei necesare pentru a-i face pe oameni să renunţe la deprinderile lor anarhice în muncă şi să se identifice cu ritmul implacabil al marelui automat. Dar întocmirea unui cod de disciplină corespunzător nevoilor şi vitezei sistemului automat şi aplicarea lui cu succes constituie o muncă demnă de Hercule; aceasta este nobila operă a lui Arkwright! Chiar şi astăzi, când organizarea sistemului a atins perfecţiunea, este aproape cu neputinţă... să găseşti printre muncitorii trecuţi de vârsta pubertăţii ajutoare utile pentru sistemul automat“.</blockquote>', '<p>Codul muncii în fabrică, prin care capitalul îşi stipulează samavolnic, pe baza dreptului privat, autocraţia asupra muncitorilor săi, fără a ţine seama de separaţia puterii, atât de dragă burgheziei, şi nici de sistemul reprezentativ, şi mai drag încă, nu constituie decât caricatura capitalistă a reglementării sociale a procesului de muncă, reglementare care devine necesară o dată cu apariţia cooperării pe scară largă şi cu folosirea mijloacelor colective de muncă, în special a maşinii. Locul biciului din mâna vătafului de sclavi îl ia condica de pedepse a supraveghetorului. Toate pedepsele se reduc, bineînţeles, la amenzi şi la reţineri din salariu, şi perspicacitatea legislativă a Licurgilor industriali face din încălcarea legilor o operaţie poate mai rentabilă pentru ei decât respectarea lor.</p>', '<p>Nu menţionăm aici decât condiţiile materiale în care se îndeplineşte munca în fabrică. Toate organele de simţ sunt vătămate în aceeaşi măsură de temperatura artificial ridicată, de atmosfera plină de impurităţile materiilor prime, de zgomotul asurzitor etc., abstracţie făcând de pericolul mortal care pândeşte pe oameni printre maşinile înghesuite, maşini care cu regularitatea anotimpurilor prilejuiesc comunicate cu numărul victimelor căzute pe câmpul de luptă industrial. Economisirea mijloacelor de producţie sociale, care atinge maximum abia în climatul favorabil al sistemului de fabrică, devine în acelaşi timp în mâna capitalului jefuire sistematică a condiţiilor de viaţă ale muncitorului în timpul muncii, jefuire a spaţiului, aerului, luminii şi a mijloacelor de protecţie împotriva condiţiilor procesului de producţie primejdioase pentru viaţă sau sănătate, fără a mai vorbi de măsurile necesare pentru comoditatea muncitorului. Oare nu are dreptate Fourier când numeşte fabricile „ocne cu regim ceva mai blând“.</p>', '<p>\xa0</p>', '<p class="mid" style="text-align: center;"><b>5. Lupta dintre muncitor şi maşină</b></p>', '<p>Lupta dintre capitalist şi muncitorul salariat începe o dată cu relaţia capital însăşi. Ea nu se potoleşte în decursul întregii perioade manufacturiere. Dar abia de la introducerea maşinii muncitorul luptă împotriva mijlocului de muncă însuşi, împotriva modului material de existenţă a capitalului. El se revoltă împotriva acestei forme determinate a mijlocului de producţie, în care vede baza materială a modului de producţie capitalist.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>9. Legislaţia cu privire la reglementarea muncii în fabrici. (Clauze privitoare la ocrotirea sănătăţii şi la educaţie.) Generalizarea ei în Anglia</b></p>', '<p>Legislaţia cu privire la reglementarea muncii în fabrici, această primă reacţie conştientă şi sistematică a societăţii faţă de forma spontană a procesului ei de producţie, este, după cum s-a văzut, un produs tot atât de necesar al marii industrii ca şi firul de bumbac, maşinile de filat automate şi telegraful electric. Înainte de a ne ocupa de generalizarea acestei legislaţii în Anglia, trebuie să mai menţionăm pe scurt câteva clauze ale legii engleze cu privire la reglementarea muncii în fabrici care nu se referă la numărul orelor zilei de muncă.</p>', '<p>Abstracţie făcând de redactarea acestor legi, care îi uşurează capitalistului eludarea lor, clauzele privind ocrotirea sănătăţii sunt extrem de anemice, mărginindu-se de fapt la unele prescripţii cu privire la văruitul pereţilor şi la alte câteva măsuri de curăţenie, la ventilaţie şi la protecţia împotriva maşinilor periculoase. În cartea a treia ne vom ocupa de lupta fanatică a fabricanţilor împotriva clauzei care le impune o cheltuială neînsemnată pentru protecţia picioarelor şi mâinilor ale „braţelor“ lor de muncă. Dogma liberului schimb, după care într-o societate cu interese antagonice cel care urmăreşte folosul său propriu contribuie la binele tuturor, îşi găseşte şi aici o confirmare strălucită.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Oricât de anemice par în general dispoziţiile privitoare la educaţie ale legii cu privire la reglementarea muncii în fabrici, ele au proclamat învăţământul elementar drept condiţie obligatorie a muncii. Succesul lor a dovedit pentru prima oară posibilitatea îmbinării învăţământului şi a gimnasticii cu munca manuală, deci şi a muncii manuale cu învăţământul şi gimnastica. În scurtă vreme, inspectorii de fabrici au constatat din depoziţiile învăţătorilor că, deşi au de două ori mai puţine ore de clasă decât copiii din şcoala de zi normală, copiii din fabrici îşi însuşesc tot atâtea cunoştinţe şi adesea chiar mai multe în comparaţie cu ceilalţi.</p>', '<blockquote>„Chestiunea e simplă. Cei care stau la şcoală doar o jumătate de zi sunt întotdeauna vioi şi aproape întotdeauna capabili şi dornici să înveţe. Sistemul de alternare a muncii cu şcoala face ca fiecare dintre aceste ocupaţii să constituie un repaus şi o recreare după cealaltă şi se potriveşte deci unui copil mult mai mult decât continuarea neîntreruptă a uneia dintre ele. Un băiat care stă la şcoală începând de dimineaţă, şi încă pe căldură, nu poate în nici un caz să-l concureze pe altul care vine de la muncă sprinten şi vioi“.</blockquote>', '<p>Alte materiale pot fi găsite în discursul lui Senior la congresul de sociologie ţinut la Edinburgh în 1863. Între altele, el mai arată aici cum ziua de şcoală unilaterală, neproductivă şi prelungită a copiilor din clasele superioare şi mijlocii îngreuiază fără nici un rost munca învăţătorilor, „irosind totodată timpul, sănătatea şi energia copiilor nu numai inutil, dar absolut dăunător“. Cum arată amănunţit Robert Owen, sistemul de fabrică a dat naştere germenului unei educaţii a viitorului, care va îmbina pentru toţi copiii trecuţi de o anumită vârsta munca productivă cu învăţământul şi cu gimnastica, nu numai ca o metodă pentru sporirea producţiei sociale, ci şi ca singura metodă pentru formarea unor oameni multilateral dezvoltaţi.</p>', '<p>După cum am văzut, marea industrie desfiinţează din punct de vedere tehnic diviziunea manufacturieră a muncii, care anexează pe viaţă omul la o operaţie parţială, dar totodată forma capitalistă a marii industrii reproduce această diviziune a muncii în chip şi mai monstruos, în fabrica propriu-zisă prin transformarea muncitorului într-o anexă conştientă a unei maşini parţiale, în celelalte locuri de muncă în parte prin folosirea sporadică a maşinilor şi a muncii la maşini, în parte prin introducerea muncii femeilor şi a copiilor, precum şi a muncii necalificate ca bază nouă pentru diviziunea muncii. Contradicţia dintre diviziunea manufacturieră a muncii şi natura marii industrii se manifestă cu violenţă. Între altele, ea apare în faptul îngrozitor că mare parte din copiii folosiţi în fabricile şi în atelierele manufacturiere moderne, ferecaţi din cea mai fragedă vârstă de cele mai simple manipulaţii, sunt exploataţi ani de zile fără a învăţa vreo muncă care să-i facă mai târziu utilizabili fie chiar în aceeaşi manufactură sau fabrică. În tipografiile engleze, de pildă, se practica pe vremuri trecerea ucenicilor de la munci mai uşoare la altele mai complexe, trecere care corespundea sistemului vechii manufacturi şi meseriilor. Ei parcurgeau întreaga ucenicie până ce deveneau tipografi. Ştiinţa de carte era pentru toţi o condiţie pentru exercitarea meseriei. Toate acestea s-au schimbat o dată cu introducerea maşinii de imprimat. Ea este deservită de două categorii de muncitori: un muncitor adult, supraveghetor al maşinii, şi un număr de băieţi, de obicei între 11 şi 17 ani, a căror ocupaţie exclusivă constă în introducerea colii de hârtie în maşină sau în extragerea colii imprimate. Ei fac această corvoadă, în special la Londra, 14, 15, 16 ore fără întrerupere câteva zile pe săptămână şi adesea câte 36 de ore la rând, cu numai două ore de repaus pentru masă şi somn! Mare parte dintre ei nu ştiu să citească şi, de regulă, sunt făpturi cu totul sălbăticite, anormale.</p>', '<blockquote>„Pentru a fi apţi pentru munca lor ei nu au nevoie de nici un fel de pregătire intelectuală; au puţine prilejuri pentru a-şi dezvolta dexteritatea şi încă mai puţine pentru a raţiona; salariul lor, deşi întrucâtva ridicat pentru nişte băieţi, nu creşte proporţional cu creşterea lor, iar marea lor majoritate nu are nici o perspectivă să ajungă la postul mai bine plătit şi de mai mare răspundere al supraveghetorului de maşină, pentru că la fiecare maşină revin patru băieţi şi doar un singur supraveghetor“.</blockquote>', '<p>De îndată ce au devenit prea mari pentru această muncă copilărească, adică la cel mult 17 ani, sunt concediaţi din tipografie. Ei devin recruţi ai crimei. Câteva încercări de a li se da de lucru altundeva au eşuat din pricina ignoranţei, abrutizării şi decăderii lor fizice şi intelectuale.</p>', '<p>Ceea ce e valabil pentru diviziunea manufacturieră a muncii în cadrul atelierului rămâne valabil pentru diviziunea muncii în cadrul societăţii. Atâta timp cât meseriile şi manufactura formează baza generală a producţiei sociale, subsumarea producătorului faţă de o singură ramură de producţie, desfiinţarea multilateralităţii iniţiale a ocupaţiilor sale, constituie un moment necesar al dezvoltării. Pe această bază, orice ramură specială de producţie găseşte pe cale empirică forma tehnică corespunzătoare, o perfecţionează cu încetul şi o cristalizează rapid de îndată ce a fost atins un anumit grad de maturitate. Din când în când, anumite schimbări sunt provocate, în afară de noul material de muncă furnizat de către comerţ, de transformarea treptată a instrumentului de muncă. Odată găsită pe cale empirică forma lui adecvată, acest instrument se osifică şi el, lucru dovedit de trecerea lui din mâna unei generaţii în mâna alteia, adesea milenii de-a rândul. Este un fapt caracteristic că până în secolul al XVIII-lea diferitele meserii se numeau mysteries (mystères), în ale căror taine nu putea pătrunde decât cel iniţiat empiric şi profesional. Marea industrie a rupt vălul care ascundea oamenilor propriul lor proces social de producţie şi care făcea ca diversele ramuri ale producţiei diferenţiate spontan să constituie adevărate enigme una pentru alta şi chiar pentru cei iniţiaţi din cadrul aceleiaşi ramuri. Principiul marii industrii de a descompune orice proces de producţie luat în sine, fără a ţine seama de mâna omenească, în elementele sale componente a dat naştere ştiinţei cu totul moderne a tehnologiei. Formele pestriţe, aparent disparate şi osificate, ale procesului social de producţie s-au transformat în aplicaţii conştiente şi metodice ale ştiinţelor naturii, aplicaţii clasificate sistematic corespunzător scopului util urmărit. Tot aşa tehnologia a descoperit cele câteva forme mari fundamentale ale mişcării în cadrul cărora are loc în mod necesar, în pofida diversităţii instrumentelor folosite, orice activitate productivă a corpului omenesc, aşa cum în mecanică chiar şi în cele mai complicate mecanisme descifrăm continua repetare a forţelor mecanice elementare. Industria modernă nu consideră şi nu tratează niciodată forma existentă a unui proces de producţie ca ceva definitiv. De aceea baza ei tehnică este revoluţionară, pe când cea a tuturor modurilor de producţie anterioare era în esenţă conservatoare. Cu ajutorul maşinilor, al proceselor chimice şi a altor metode ea transformă neîncetat, o dată cu baza tehnică a producţiei, funcţiile muncitorilor şi combinaţiile sociale ale procesului de muncă. Prin aceasta ea revoluţionează de asemenea neîncetat diviziunea muncii din cadrul societăţii şi aruncă în permanenţă mase de capital şi mase de muncitori dintr-o ramură de producţie într-alta. De aceea natura marii industrii presupune schimbarea felului de muncă, fluiditatea funcţiei, mobilitatea multilaterală a muncitorului. Pe de altă parte, în forma ei capitalistă, ea reproduce vechea diviziune a muncii cu particularităţile ei osificate. S-a văzut cum această contradicţie absolută desfiinţează toată liniştea, stabilitatea şi siguranţa din viaţa muncitorului, ameninţând permanent să-i smulgă din mână, o dată cu mijlocul de muncă, şi mijlocul de trai şi să-l facă inutil împreună cu funcţia sa parţială. S-a văzut cum această contradicţie îşi găseşte o expresie feroce în jertfirea neîncetată a clasei muncitoare, în irosirea nesăbuită a forţei de muncă şi în pustiirile provocate de anarhia socială. Aceasta este latura negativă. Dar dacă schimbarea felului de muncă îşi croieşte drum acum doar ca o inexorabilă lege naturală şi cu efectele distrugătoare ale unei legi naturale care acţionează orbeşte şi care întâlneşte pretutindeni obstacole, marea industrie, prin înseşi catastrofele ei, impune ca o problemă de viaţă şi de moarte necesitatea de a recunoaşte alternarea felului de muncă şi, prin urmare, pregătirea cât mai multilaterală a muncitorului ca o lege socială generală a producţiei şi de a adapta relaţiile realizării normale a acestei legi. Ea impune ca o problemă de viaţă şi de moarte necesitatea de a înlocui monstruozitatea unei populaţii muncitoreşti disponibile, nenorocite şi ţinute în rezervă pentru nevoile schimbătoare de exploatare ale capitalului cu pregătirea absolută a omului pentru nevoile schimbătoare ale muncii; de a înlocui individul parţial, simplu purtător al unei funcţii sociale parţiale, cu individul dezvoltat în toate privinţele, pentru care diferitele funcţii sociale sunt feluri de activitate care alternează. Un fenomen al acestui proces de transformare, fenomen care s-a dezvoltat spontan pe baza marii industrii, îl constituie şcolile politehnice şi agronomice, alt fenomen îl constituie „les écoles d’enseignement professionnel“ [„şcoli profesionale“], unde copiii de muncitori capătă unele cunoştinţe de tehnologie şi de mânuire practică a diferitelor unelte de producţie. Dacă legislaţia cu privire la reglementarea muncii în fabrici, prima concesie smulsă cu mare greutate capitalului, îmbină cu munca de fabrică doar învăţământul elementar, inevitabila cucerire a puterii politice de către clasa muncitoare va cuceri fără nici o îndoială şi pentru învăţământul tehnologic, teoretic şi practic locul cuvenit în şcolile muncitoreşti. De asemenea nu încape îndoială că forma capitalistă a producţiei şi relaţiile economice ale muncitorilor corespunzătoare acestei forme se află în cea mai flagrantă contradicţie cu aceşti fermenţi de transformare şi cu ţinta lor, desfiinţarea vechii diviziuni a muncii. Dezvoltarea contradicţiilor unei forme istorice de producţie constituie totuşi singura cale istorică pentru desfiinţarea ei şi crearea uneia noi. „Ne sutor ultra crepidam!“, <a href="javascript:void(0);" id="n171">[171]</a> acest nec plus ultra [această culme] al înţelepciunii meşteşugăreşti a devenit o formidabilă inepţie din clipa în care ceasornicarul Watt a inventat maşina cu abur, bărbierul Arkwright maşina de tricotat cu urzeală, iar bijutierul Fulton vaporul.</p>', '<p>În măsura în care legislaţia menţionată mai sus reglementează munca în fabrici, manufacturi etc., această reglementare apare la început doar ca o imixtiune în drepturile de exploatare ale capitalului. În schimb, orice reglementare a aşa-numitei munci la domiciliu constituie de la bun început o intervenţie directă în patria potestas, adică, în termeni moderni, în autoritatea părintească, o măsură în faţa căreia delicatul parlament englez a afişat multă vreme o atitudine de ezitare. Evidenţa faptelor a impus însă ca în cele din urmă să se recunoască că, o dată cu baza economică a vechii familii şi cu corespunzătoarea muncă în familie, marea industrie desfiinţează şi vechile relaţii familiale. Trebuia proclamat dreptul copiilor.</p>', '<blockquote>„Din nefericire — se spune în raportul final al lui „Child. Empl. Comm.“ din 1866 —, din totalitatea depoziţiilor, reiese că copiii de ambele sexe trebuie ocrotiţi în primul rând împotriva părinţilor lor“. Sistemul exploatării nelimitate a muncii copiilor în general şi a muncii la domiciliu în special este „menţinut prin aceea că părinţii exercită asupra tinerelor şi firavelor vlăstare o autoritate arbitrară şi funestă, fără frâu şi fără control... Părinţii nu trebuie să aibă puterea absolută de a-şi transforma copiii în simple maşini pentru a obţine cutare sau cutare salariu săptămânal... Copiii şi adolescenţii au drept la ocrotirea legii împotriva abuzului puterii părinteşti, care le macină pretimpuriu forţa fizică şi îi degradează din punct de vedere moral şi intelectual“.</blockquote>', '<p>Dar nu abuzul de putere părintească a dat naştere exploatării directe sau indirecte de către capital a braţelor de muncă nevârstnice, ci, invers, modul de exploatare capitalist a transformat în abuz puterea părintească, desfiinţând baza economică care îi corespundea. Dar, oricât de îngrozitoare şi de respingătoare ar apărea desfiinţarea vechii familii în cadrul sistemului capitalist, totuşi marea industrie, atribuind un rol hotărâtor, în afara gospodăriei, femeilor, adolescenţilor şi copiilor de ambele sexe în procesul social de producţie organizat, creează totodată noua bază economică pentru o formă superioară a familiei şi a relaţiilor dintre sexe. Bineînţeles ar fi absurd să considerăm drept absolută forma german-creştină a familiei, sau forma antică romană, sau cea antică, elenă, sau cea orientală, care de altfel formează împreună o linie unică de dezvoltare istorică. E limpede de asemenea că, în împrejurări corespunzătoare, componenţa personalului muncitoresc combinat din indivizi de ambele sexe şi de cele mai diferite vârste — deşi, în forma sa capitalistă, spontană şi brutală, în care muncitorul există pentru procesul de producţie şi nu procesul de producţie pentru muncitor, ea constituie un izvor infect de vicii şi de sclavie — trebuie să se transforme, dimpotrivă, într-un izvor de dezvoltare umană.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>10. Marea industrie şi agricultura</b></p>', '<p>Revoluţia provocată de marea industrie în agricultură şi în relaţiile sociale ale agenţilor producţiei agricole nu va putea fi descrisă decât mai târziu. Aici va fi suficientă anticiparea câtorva rezultate ale ei. Dacă folosirea maşinii în agricultură în mare parte nu este însoţită de inconvenientele fizice pe care le pricinuieşte muncitorului de fabrică, ea acţionează aici şi mai intens şi fără a întâmpina vreo rezistenţă în direcţia transformării muncitorilor în „excedentari“, lucru pe care îl vom vedea amănunţit mai târziu. În comitatele Cambridge şi Suffolk, de pildă, suprafaţa cultivată a crescut mult în ultimii douăzeci de ani, în timp ce în aceeaşi perioadă populaţia rurală a scăzut nu numai relativ, dar şi absolut. În Statele Unite ale Americii de Nord, maşinile agricole înlocuiesc deocamdată numai virtual pe muncitori, adică permit producătorului cultivarea unei suprafeţe mai mari, dar nu elimină muncitori realmente ocupaţi. În Anglia şi în Wales, numărul persoanelor ocupate în fabricile constructoare de maşini agricole era în 1861 de 1.034, în timp ce numărul muncitorilor agricoli care lucrau la maşini cu abur şi la maşini-unelte era doar de 1.205.</p>', '<p>În sfera agriculturii, marea industrie are efectul cel mai revoluţionar, în sensul că desfiinţează reazemul vechii societăţi, „ţăranul“, şi îl înlocuieşte cu muncitorul salariat. Necesitatea unei transformări sociale şi antagonismele de la ţară devin identice cu cele de la oraş. În locul celei mai conservatoare şi mai iraţionale gospodării apare aplicarea tehnologică, conştientă a ştiinţei. Ruperea legăturii iniţiale de rudenie dintre agricultură şi manufactură, legătură care reunea formele copilăreşti nedezvoltate ale amândurora, este desăvârşită de modul de producţie capitalist. Acest mod de producţie creează însă în acelaşi timp premisele materiale ale unei sinteze noi, superioare, de unire a agriculturii cu industria pe baza formelor antagonic dezvoltate ale acestora. O dată cu precumpănirea mereu crescândă a populaţiei orăşeneşti pe care producţia capitalistă o aglomerează în centre mari, această producţie acumulează, pe de o parte, forţa motrice istorică a societăţii, dar împiedică, pe de altă parte, schimbul de substanţe dintre om şi pământ, adică restituirea către sol a elementelor lui constitutive folosite de om sub formă de alimente şi îmbrăcăminte, deci condiţia naturală veşnică a fertilităţii permanente a pământului. În felul acesta ea distruge în acelaşi timp sănătatea fizică a muncitorilor de la oraş şi viaţa spirituală a muncitorilor agricoli. Dar, distrugând condiţiile apărute doar spontan ale acestui schimb de substanţe, ea impune totodată restabilirea lui sistematică ca lege care reglează producţia socială şi într-o formă adecvată dezvoltării depline a omului. În agricultură, ca şi în manufactură, transformarea capitalistă a procesului de producţie apare totodată ca mucenicie a producătorilor, mijlocul de muncă ca mijloc de subjugare, de exploatare şi de sărăcire a muncitorului, combinarea socială a proceselor de muncă ca înăbuşire organizată a vitalităţii, libertăţii şi independenţei sale individuale. Dispersarea muncitorilor agricoli pe mari întinderi le frânge puterea de rezistenţă, pe când concentrarea muncitorilor de la oraşe face să crească această putere. Ca şi în industria de la oraşe, sporirea forţei productive a muncii şi fluiditatea ei se plăteşte în agricultura modernă cu preţul distrugerii şi sleirii forţei de muncă însăşi. Şi orice progres al agriculturii capitaliste constituie nu numai un progres în arta de a-l jefui pe muncitor, ci şi în arta de a jefui pământul; orice progres în creştere fertilităţii lui pentru o perioadă anumită constituie totodată un progres în distrugerea surselor permanente ale acestei fertilităţi. Cu cât mai mult o ţară, ca, de pildă, Statele Unite ale Americii de Nord, are drept bază a dezvoltării marea industrie, cu atât mai rapid este acest proces de distrugere. <a id="cit83"></a>Prin urmare, producţia capitalistă dezvoltă tehnica şi combinarea procesului social de producţie numai subminând totodată izvoarele oricărei avuţii: pământul şi muncitorul.</p>'],
'idChr': '2.08.11text',
'title': `Capitolul treisprezece. Maşinile şi marea industrie`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul paisprezece.<br/>Plusvaloare absolută şi plusvaloare relativă</h6>', '<p>Mai sus (vezi capitolul cinci) am considerat procesul muncii în mod abstract, independent de formele lui istorice, ca proces între om şi natură. Spuneam acolo: „Dacă privim întregul proces de muncă din punctul de vedere al rezultatului său, ambele elemente, adică mijlocul de muncă şi obiectul muncii, apar ca mijloace de producţie, iar munca însăşi ca muncă productivă“. Iar în nota 7 am adăugat: „Această definiţie a muncii productive, aşa cum rezultă ea din punctul de vedere al procesului de muncă simplu, este cu totul insuficientă pentru procesul de producţie capitalist“. Aici această idee va trebui dezvoltată.</p>', '<p>În măsura în care procesul muncii este un proces pur individual, unul şi acelaşi muncitor întruneşte toate funcţiile care ulterior se separă. Atunci când el îşi însuşeşte în mod individual obiectele din natură care îi servesc ca mijloace de trai, el se controlează singur. Ulterior el e controlat. Individul nu poate să acţioneze asupra naturii fără să-şi pună în funcţiune propriii muşchi sub controlul propriului creier. Aşa cum în natură capul şi mâna aparţin aceluiaşi organism, tot astfel în procesul muncii munca intelectuală şi munca fizică sunt indisolubil legate una de alta. Ulterior ele se separă şi intră în opoziţie ostilă. Produsul se transformă, în general, din produs nemijlocit al producătorului individual în produs social, în produs comun al unui muncitor colectiv, adică al unui personal muncitoresc combinat, ai cărui membri acţionează asupra obiectului muncii într-un mod mai direct sau mai puţin direct. De aceea caracterul de cooperare al procesului muncii însuşi lărgeşte în mod necesar noţiunea muncii productive şi a exponentului ei, muncitorul productiv. Pentru a munci productiv nu mai e nevoie să foloseşti nemijlocit propriile mâini, este suficient să fii un organ al muncitorului colectiv, să îndeplineşti una dintre subfuncţiile lui. Definiţia iniţială a muncii productive formulată mai sus, definiţie dedusă din natura producţiei materiale însăşi, rămâne valabilă şi pentru muncitorul colectiv, considerat ca un întreg. Ea nu este însă valabilă pentru fiecare membru în parte al muncitorului colectiv.</p>', '<p>Pe de altă parte însă, noţiunea muncii productive se îngustează. Producţia capitalistă nu este numai producţie de marfă; ea este, în esenţă, producţie de plusvaloare. Muncitorul nu produce pentru sine, ci pentru capital. Nu mai e deci suficient ca el să producă în general. El trebuie să producă plusvaloare. Productiv este numai muncitorul care produce plusvaloare pentru capitalist, adică muncitorul care serveşte la autovalorificarea capitalului. <a id="cit85"></a>Astfel, un învăţător — dacă ne este permis să luăm un exemplu din afara sferei producţiei materiale — este muncitor productiv nu fiindcă îi învaţă pe copii, ci fiindcă munceşte până la epuizare pentru a-l îmbogăţi pe întreprinzător. Faptul că acesta din urmă şi-a investit capitalul într-o fabrică de învăţătură în loc să-l investească într-o fabrică de cârnaţi nu schimbă nimic. Noţiunea de muncitor productiv cuprinde, prin urmare, nu numai o relaţie între activitate şi efectul ei util, între muncitor şi produsul muncii lui, ci şi o relaţie socială specifică, o relaţie de producţie istoriceşte apărută, relaţie care face din muncitor un mijloc direct de valorificare a capitalului. A fi muncitor productiv nu este deci o fericire, ci o nenorocire.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Prelungirea zilei de muncă dincolo de limitele în care muncitorul nu poate produce decât echivalentul valorii forţei sale de muncă şi însuşirea acestei supramunci de către capital, — iată în ce constă producţia plusvalorii absolute. Ea constituie baza generală a sistemului capitalist şi punctul de plecare al producţiei plusvalorii relative. La producţia plusvalorii relative, ziua de muncă este împărţită de la bun început în două părţi: munca necesară şi supramunca. Pentru a se prelungi supramunca se reduce munca necesară cu ajutorul unor metode prin care echivalentul salariului este produs într-un timp mai scurt. Producţia plusvalorii absolute este legată numai de durata zilei de muncă; producţia plusvalorii relative revoluţionează din temelii procesele tehnice ale muncii şi grupările sociale.</p>', '<p>Ea presupune, aşadar, un mod de producţie specific capitalist, care, la rândul său, apare şi se dezvoltă spontan, împreună cu metodele, mijloacele şi condiţiile sale, numai pe baza subordonării formale a muncii de către capital. Locul subordonării formale este luat de subordonarea reală a muncii de către capital.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dintr-un anumit punct de vedere se pare că deosebirea dintre plusvaloarea absolută şi cea relativă este în general iluzorie. Plusvaloarea relativă este absolută, căci ea presupune o prelungire absolută a zilei de muncă peste limitele timpului de muncă necesar pentru existenţa muncitorului însuşi. Plusvaloarea absolută este relativă, căci ea presupune o dezvoltare a productivităţii muncii care permite ca timpul de muncă necesar să fie limitat la o parte a zilei de muncă. Dacă avem însă în vedere mişcarea plusvalorii, această aparenţă de identitate dispare. De îndată ce modul de producţie capitalist apare şi devine mod de producţie general, deosebirea dintre plusvaloarea absolută şi cea relativă se observă când este vorba în general de ridicarea ratei plusvalorii. Presupunând că forţa de muncă este plătită la valoarea ei, ne aflăm în faţa următoarei alternative: dacă forţa productivă a muncii şi gradul normal de intensitate a muncii sunt date, rata plusvalorii nu poate să fie ridicată decât prin prelungirea absolută a zilei de muncă; pe de altă parte, dacă limita zilei de muncă este dată, rata plusvalorii nu poate fi ridicată decât prin modificarea mărimii relative a părţilor componente ale zilei de muncă, adică a muncii necesare şi a supramuncii, modificare care, la rândul ei, presupune o schimbare a productivităţii sau a intensităţii muncii dacă vrem ca salariul să nu scadă sub valoarea forţei de muncă.</p>', '<p>Dacă muncitorul are nevoie de întreg timpul său pentru a produce mijloacele de subzistenţă necesare pentru întreţinerea sa şi a familiei sale, nu-i mai rămâne timp, fireşte, ca să muncească gratuit pentru o a treia persoană. Fără un anumit grad de productivitate a muncii nu există asemenea timp disponibil pentru muncitor, fără acest timp suplimentar nu există supramuncă şi deci nu există capitalişti, dar nici stăpâni de sclavi şi nici seniori feudali, într-un cuvânt nu există clasă de mari proprietari.</p>'],
'idChr': '2.08.12text',
'title': `Capitolul paisprezece. Plusvaloare absolută şi plusvaloare relativă`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul şaptesprezece.<br/>Transformarea valorii, respectiv a preţului forţei de muncă în salariu</h6>', '<p>La suprafaţa societăţii burgheze salariul muncitorului apare ca preţ al muncii, ca o cantitate determinată de bani care se plăteşte în schimbul unei cantităţi determinate de muncă. Se vorbeşte aici de valoarea muncii şi expresia ei în bani este considerată preţ necesar sau natural al ei. Se vorbeşte, pe de altă parte, de preţurile de piaţă ale muncii, adică de preţuri oscilând în jurul preţului ei necesar.</p>', '<p>Ce este însă valoarea unei mărfi? Forma obiectuală a muncii sociale cheltuite la producerea ei. Şi cu ce măsurăm mărimea valorii ei? Cu mărimea muncii cuprinse în ea. Prin ce ar fi determinată, de pildă, valoarea unei zile de muncă de 12 ore? Prin cele 12 ore de muncă cuprinse într-o zi de muncă de 12 ore, ceea ce este o tautologie plată.</p>', '<p>Pentru a fi vândută ca marfă pe piaţă, munca ar trebui în orice caz să existe înainte de a fi vândută. Dar, dacă muncitorul ar putea să dea muncii sale o existenţă independentă, el ar vinde marfă şi nu muncă.</p>', '<p>Abstracţie făcând de aceste contradicţii, un schimb direct de bani, adică de muncă materializată, pe muncă vie ar desfiinţa fie legea valorii, care se dezvoltă liber tocmai pe baza producţiei capitaliste, fie producţia capitalistă însăşi, care se întemeiază tocmai pe munca salariată. Ziua de muncă de 12 ore se exprimă, de pildă, într-o valoare în bani de 6 şilingi. Dacă se schimbă echivalente, muncitorul primeşte în schimbul unei munci de 12 ore 6 şilingi. Preţul muncii sale ar fi egal cu preţul produsului său. În acest caz, el nu ar produce nici o plusvaloare pentru cumpărătorul muncii sale, cei 6 şilingi nu s-ar transforma în capital, baza producţiei capitaliste ar dispărea; dar tocmai pe această bază el îşi vinde munca şi tocmai pe această bază munca lui este muncă salariată. Sau el primeşte pentru 12 ore de muncă mai puţin de 6 şilingi, adică mai puţin de 12 ore de muncă. Douăsprezece ore de muncă se schimbă deci contra 10, 6 etc. ore de muncă. Această egalizare a unor mărimi neegale nu numai că face imposibilă determinarea valorii, dar asemenea contradicţie, care se desfiinţează pe ea însăşi, nici nu poate fi măcar enunţată sau formulată ca lege.</p>', '<p>Este inutil să deducem schimbul unei cantităţi mai mari de muncă contra unei cantităţi mai mici din deosebirea de formă a muncii, adică din faptul că într-un caz avem muncă materializată şi în celălalt muncă vie. Un asemenea procedeu este cu atât mai absurd, cu cât valoarea unei mărfi nu este determinată de cantitatea de muncă realmente materializată în ea, ci de cantitatea de muncă vie necesară pentru producerea ei. Să presupunem că o marfă reprezintă 6 ore de muncă. Dacă se fac invenţii în urma cărora ea poate fi produsă în 3 ore, atunci şi valoarea mărfii deja produse se reduce la jumătate. Marfa reprezintă acum 3 ore de muncă socială necesară în loc de 6, cât reprezenta înainte. Prin urmare, mărimea valorii mărfii este determinată de cantitatea de muncă necesară pentru producerea ei, şi nu de forma obiectualizată a acestei munci.</p>', '<p><a id="cit117"></a>Ceea ce se opune direct posesorului de bani pe piaţa de mărfuri nu este de fapt munca, ci muncitorul. Ceea ce vinde acesta din urmă este forţa sa de muncă. Din momentul în care munca lui începe efectiv, ea încetează de a-i aparţine şi deci el nu o mai poate vinde. Munca este substanţa şi măsura imanentă a valorilor; ea însăşi nu are însă valoare.</p>', '<p>În expresia „valoarea muncii“, noţiunea de valoare nu este numai complet desfiinţată, ci şi transformată în opusul ei. Ea este o expresie imaginară, aşa cum ar fi valoarea pământului. Aceste expresii imaginare izvorăsc însă din înseşi relaţiile de producţie. Ele sunt categorii care reflectă formele de manifestare a unor relaţii esenţiale. Că în manifestarea lor lucrurile se prezintă de multe ori denaturat este, se pare, un fapt recunoscut în toate ştiinţele, cu excepţia economiei politice.</p>', '<p>Economia politică clasică a preluat necritic noţiunea de „preţ al muncii“ din viaţa de toate zilele, pentru ca apoi să-şi pună întrebarea cum e determinat acest preţ. Ea s-a convins curând că o modificare în raportul dintre cerere şi ofertă nu explică nimic în ceea ce priveşte preţul muncii, ca de altfel nici în ceea ce priveşte preţul oricărei alte mărfi, afară de modificarea acestui preţ, adică oscilaţiile preţurilor de piaţă în jurul unei anumite mărimi. Dacă cererea şi oferta se acoperă în acest caz, celelalte împrejurări rămânând neschimbate, oscilaţia preţurilor încetează. Dar atunci cererea şi oferta încetează a mai explica ceva. Dacă cererea şi oferta se acoperă, preţul muncii este preţul ei stabilit independent de raportul dintre cerere şi ofertă, este preţul ei natural, care se dovedeşte astfel a fi obiectul care de fapt urmează a fi analiziat. Sau se considerau oscilaţiile preţului de piaţă pe o perioadă mai lungă, de pildă un an, şi se constata că abaterile într-o direcţie sau alta se compensează şi rezultă o mărime medie, o mărime constantă. Această mărime constantă trebuia, bineînţeles, determinată altfel decât abaterile de la ea care se compensează reciproc. Acest preţ al muncii care domină preţurile de piaţă întâmplătoare şi le reglementează aşa-numitul „preţ necesar“ (fiziocraţii) sau „preţ natural“ al muncii (Adam Smith) nu poate fi decât valoarea ei exprimată în bani, aşa cum e cazul şi la alte mărfuri. În acest fel, economia politică voia să răzbească prin preţurile întâmplătoare ale muncii şi să ajungă la valoarea ei. Ca şi la celelalte mărfuri, această valoare a fost apoi determinată prin cheltuielile de producţie. Ce reprezintă însă cheltuielile de producţie ale muncitorului, adică cheltuielile necesare pentru a-l produce sau a-l reproduce pe muncitorul însuşi? Economia politică a substituit în mod inconştient această întrebare întrebării iniţiale, pentru că, operând cu cheltuielile de producţie ale muncii ca atare, ea se învârtea într-un cerc vicios. Prin urmare, ceea ce ea numeşte valoare a muncii (value of labour) este de fapt valoarea forţei de muncă care există în persoana muncitorului şi se deosebeşte de funcţia ei, munca, aşa cum maşina se deosebeşte de operaţiile pe care le efectuează. Ocupându-se de deosebirile dintre preţurile de piaţă ale muncii şi aşa-zisa valoare a ei, de raportul dintre această valoare şi rata profitului sau de raportul dintre această valoare şi valorile mărfurilor produse de muncă etc., economiştii n-au observat niciodată că analiza nu duce numai de la preţurile de piaţă ale muncii la pretinsa ei valoare, dar că ea face ca această valoare a muncii să fie, la rândul ei, redusă la valoarea forţei de muncă. Fiind inconştientă de aceste rezultate ale propriei ei analize, preluând necritic categoriile „valoarea muncii“, „preţul natural al muncii“ etc., ca ultime expresii adecvate ale relaţiei de valoare analizate, economia politică clasică s-a încurcat, aşa cum vom vedea mai târziu, în confuzii şi contradicţii de nerezolvat, oferind în acelaşi timp o bază de operaţii sigură pentru platitudinile economiei politice vulgare, care din principiu se ocupă numai de aparenţa fenomenelor.</p>', '<p>Să vedem în primul rând cum se prezintă valoarea şi preţul forţei de muncă în forma lor transformată, adică în forma salariului.</p>', '<p>Se ştie că valoarea pe o zi a forţei de muncă este calculată luându-se ca bază o durată anumită a vieţii muncitorului căreia îi corespunde o anumită durată a zilei de muncă. Să presupunem că ziua de muncă obişnuită este de 12 ore, iar valoarea pe o zi a forţei de muncă de 3 şilingi, care reprezintă expresia în bani a unei valori în care se întruchipează 6 ore de muncă. Dacă muncitorul primeşte 3 şilingi, el primeşte valoarea forţei sale de muncă care funcţionează timp de 12 ore. Dacă această valoare pe o zi a forţei de muncă este exprimată acum ca valoare a unei munci de o zi se obţine formula: munca de 12 ore are o valoare de 3 şilingi. Valoarea forţei de muncă determină astfel valoarea muncii sau exprimată în bani, preţul ei necesar. Dacă însă preţul forţei de muncă se abate de la valoarea ei, se abate şi preţul muncii de la aşa-zisa valoare a muncii.</p>', '<p>Întrucât valoarea muncii nu este decât o expresie iraţională pentru valoarea forţei de muncă, rezultă de la sine că valoarea muncii trebuie să fie întotdeauna mai mică decât valoarea nou creată de muncă, deoarece capitalistul pune întotdeauna forţa de muncă să funcţioneze mai mult decât este necesar pentru reproducerea valorii ei proprii. În exemplul de mai sus, valoarea forţei de muncă care funcţionează timp de 12 ore este de 3 şilingi, o valoare pentru reproducerea căreia forţa de muncă trebuie să funcţioneze 6 ore. Valoarea nou creată este însă de 6 şilingi, pentru că forţa de muncă a funcţionat de fapt timp de 12 ore şi pentru că valoarea nouă creată de ea depinde nu de valoarea ei proprie, ci de durata funcţionării ei. Ajungem astfel la rezultatul, absurd la prima vedere, că munca care creează o valoare de 6 şilingi posedă o valoare de 3 şilingi.</p>', '<p>Vedem apoi că valoarea de 3 şilingi în care se exprimă partea plătită a zilei de muncă, adică munca de 6 ore, apare ca valoare sau preţ al întregii zile de muncă de 12 ore, care conţine 6 ore neplătite. Forma de salariu şterge deci orice urmă a împărţirii zilei de muncă în muncă necesară şi supramuncă, în muncă plătită şi în muncă neplătită. Întreaga muncă apare ca muncă plătită. În cazul muncii de clacă, între munca pe care clăcaşul o face pentru sine şi munca pe care el este constrâns s-o facă pentru proprietarul funciar există o deosebire radicală în spaţiu şi în timp. În cazul muncii sclavilor, chiar şi acea parte a zilei de muncă în care sclavul nu face decât să înlocuiască valoarea propriilor sale mijloace de subzistenţă, în care el munceşte deci de fapt pentru sine însuşi, apare ca muncă pentru stăpânul său. Întreaga sa muncă apare ca muncă neplătită. În cazul muncii salariate, dimpotrivă, chiar şi supramunca, adică munca neplătită, apare ca muncă plătită. Acolo relaţiile de proprietate ascund munca pe care sclavul o face pentru sine însuşi; aici relaţiile băneşti ascund munca pe care muncitorul salariat o face în mod gratuit.</p>', '<p>Se înţelege, prin urmare, importanţa hotărâtoare a transformării valorii şi a preţului forţei de muncă în forma salariului, adică în valoare şi preţ al muncii însăşi. Pe această formă de manifestare care ascunde relaţia reală şi creează aparenţa unei relaţii exact contrare ei se întemeiază toate concepţiile juridice ale muncitorului şi ale capitalistului, toate mistificările modului de producţie capitalist, toate iluziile de libertate generate de el, toate fantasmagoriile apologetice ale economiei politice vulgare.</p>', "<p>Dacă istoria universală a avut nevoie de mult timp pentru a descoperi misterul salariului, nu este nimic mai uşor de înţeles decât necesitatea, decât raisons d'être [raţiunea de a fi] a acestei forme de manifestare.</p>", '<p>Schimbul dintre capital şi muncă apare la prima vedere ca fiind de aceeaşi natură ca şi cumpărarea şi vânzarea tuturor celorlalte mărfuri. Cumpărătorul dă o anumită sumă de bani, vânzătorul un articol diferit de bani. Aici conştiinţa juridică recunoaşte cel mult o deosebire materială, care se exprimă în formule echivalente din punct de vedere juridic: do ut des, do ut facias, facio ut des şi facio ut facias [dau ca să dai; dau ca să faci; fac ca să dai şi fac ca să faci].</p>', '<p>Mai departe: întrucât valoarea de schimb şi valoarea de întrebuinţare sunt în sine mărimi incomensurabile, expresiile „valoare a muncii“ şi „preţ al muncii“ nu apar mai iraţionale decât expresiile „valoare a bumbacului“ şi „preţ al bumbacului“. La aceasta se adaugă faptul că muncitorul este plătit după ce a furnizat munca. În funcţia lor ca mijloc de plată, banii realizează ulterior valoarea sau preţul articolului furnizat, în speţă valoarea sau preţul muncii furnizate. În sfârşit „valoarea de întrebuinţare“ pe care muncitorul o furnizează capitalistului nu este de fapt forţa lui de muncă, ci funcţiunea ei, o anumită muncă utilă, munca de croitor, de cizmar, de torcător etc. Că aceeaşi muncă este, pe de altă parte, un element general creator de valoare, o însuşire prin care ea se deosebeşte de toate celelalte mărfuri, depăşeşte sfera conştiinţei obişnuite.</p>', '<p>Dacă ne plasăm pe punctul de vedere al muncitorului care primeşte, de pildă, pentru munca de douăsprezece ore valoarea-produs a unei munci de 6 ore, să zicem 3 şilingi, pentru el munca lui de douăsprezece ore este de fapt mijlocul de cumpărare a celor 3 şilingi. Valoarea forţei sale de muncă poate să varieze o dată cu valoarea mijloacelor sale de subzistenţă obişnuite, să crească de la 3 şilingi la 4 şilingi sau să scadă la 2 şilingi; sau, dacă valoarea forţei sale de muncă rămâne neschimbată, preţul ei poate să crească la 4 şilingi sau poate să scadă la 2 şilingi ca urmare a unei schimbări în raportul dintre cerere şi ofertă; în toate aceste cazuri, muncitorul prestează 12 ore de muncă. Orice schimbare în mărimea echivalentului primit îi apare deci în mod necesar ca o schimbare în valoarea sau în preţul celor 12 ore de muncă ale sale. Această împrejurare l-a dus pe Adam Smith, care consideră ziua de muncă o mărime constantă, la afirmaţia că, dimpotrivă, valoarea muncii este constantă, cu toate că valoarea mijloacelor de subzistenţă variază şi cu toate că aceeaşi zi de muncă se exprimă deci pentru muncitor într-o sumă de bani mai mare sau mai mică.</p>', '<p>Să luăm, pe de altă parte, pe capitalist. El vrea, ce-i drept, să obţină cât mai multă muncă pentru cât mai puţini bani. De aceea pe el practic nu-l interesează decât diferenţa dintre preţul forţei de muncă şi valoarea pe care o creează funcţionarea ei. Dar el caută să cumpere toate mărfurile cât mai ieftin şi-şi explică întotdeauna profitul său prin simplă înşelăciune, prin cumpărare sub valoare şi prin vânzare peste valoare. Din această cauză el nu-şi dă seama că, dacă ar exista într-adevăr o valoare a muncii şi el ar trebui să plătească într-adevăr această valoare, nu ar exista capital, banii lui nu s-ar transforma în capital.</p>', '<p>În plus, mişcarea reală a salariului prezintă fenomene care par să dovedească că ceea ce se plăteşte nu este valoarea forţei de muncă, ci valoarea funcţiei ei, adică a muncii însăşi. Aceste fenomene pot fi reduse la două grupe mari. Întâi: schimbarea salariului o dată cu schimbarea duratei zilei de muncă. S-ar putea conchide la fel de bine că ceea ce se plăteşte nu este valoarea maşinii, ci valoarea operaţiilor ei, pentru că chiria ce se plăteşte pentru o maşină pe timp de o săptămână este mai mare decât chiria pe timp de o zi. Al doilea: deosebirile individuale dintre salariile a diferiţi muncitori care îndeplinesc aceeaşi funcţie. Deosebiri individuale găsim şi în sistemul sclavagist; aici însă, unde însăşi forţa de muncă se vinde în mod deschis şi liber, fără ascunzişuri, ele nu dau loc la iluzii. Numai că avantajul unei forţe de muncă care se ridică peste medie sau dezavantajul unei forţe de muncă care este sub medie aparţine în sistemul sclavagist stăpânului de sclavi, iar în sistemul muncii salariate muncitorului însuşi, pentru că forţa lui de muncă este vândută chiar de el însuşi, iar în primul caz de o terţă persoană.</p>', '<p>De altfel, despre formele de manifestare ca „valoare şi preţ al muncii“ sau „salariu“, spre deosebire de relaţia esenţială pe care această formă de manifestare o reprezintă — spre deosebire de valoarea şi preţul forţei de muncă —, se poate spune acelaşi lucru ca despre toate fermele de manifestare şi substratul lor ascuns. Primele se reproduc spontan şi nemijlocit, ca forme de gândire curente, în timp ce acesta din urmă poate fi descoperit numai cu ajutorul ştiinţei. Economia politică clasică se apropie foarte mult de starea reală a lucrurilor, dar nu o formulează conştient. Ea nu poate să facă acest lucru atâta timp cât nu şi-a lepădat pielea ei burgheză.</p>'],
'idChr': '2.08.13text',
'title': `Capitolul şaptesprezece. Transformarea valorii, respectiv a preţului forţei de muncă în salariu`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul douăzeci şi trei.<br/>Legea generală a acumulării capitaliste</h6>', '<p class="mid" style="text-align: center;"><b>1. Cererea de forţă de muncă creşte o dată cu acumularea, compoziţia capitalului rămânând neschimbată</b></p>', '<p>În acest capitol vom analiza influenţa pe care o exercită creşterea capitalului asupra situaţiei clasei muncitoare. Principalii factori ai acestei analize sunt compoziţia capitalului şi modificările pe care ea le suferă în cursul procesului de acumulare.</p>', '<p>Compoziţia capitalului trebuie privită din două puncte de vedere. Din punctul de vedere al valorii, ea este determinată de raportul în care capitalul se împarte în capital constant sau valoare a mijloacelor de producţie şi în capital variabil sau valoare a forţei de muncă, adică suma totală a salariilor. Din punctul de vedere al materialului care funcţionează în procesul de producţie, orice capital se împarte în mijloace de producţie şi în forţă de muncă vie; în acest sens, compoziţia capitalului este determinată de raportul dintre masa mijloacelor de producţie folosite, pe de o parte, şi cantitatea de muncă necesară pentru folosirea lor, pe de altă parte. Pe cea dintâi o numesc compoziţia valorică a capitalului, pe cea de-a doua compoziţia tehnică a capitalului. Între ele există o strânsă interdependenţă. Pentru a exprima această interdependenţă, eu denumesc compoziţia valorică a capitalului — dat fiind că ea este determinată de compoziţia lui tehnică şi reflectă schimbările compoziţiei tehnice — compoziţia organică a capitalului. Ori de câte ori vorbesc de compoziţia capitalului fără altă precizare, am în vedere compoziţia lui organică.</p>', '<p>Numeroasele capitaluri individuale investite într-o anumită ramură de producţie se deosebesc mai mult sau mai puţin în ceea ce priveşte compoziţia. Media compoziţiilor lor individuale ne dă compoziţia capitalului total din ramura de producţie dată. În sfârşit, media generală a compoziţiilor medii din toate ramurile de producţie ne dă compoziţia capitalului social al unei ţări; în cele ce urmează este vorba, în ultimă analiză, de această din urmă compoziţie.</p>', '<p>Creşterea capitalului implică creşterea părţii sale variabile, adică a părţii transformate în forţă de muncă. O parte a plusvalorii transformate în capital adiţional trebuie transformată din nou în capital variabil, adică în fond de muncă suplimentar. Dacă presupunem că pe lângă celelalte împrejurări care rămân neschimbate rămâne neschimbată şi compoziţia capitalului, că adică o anumită masă de mijloace de producţie sau de capital constant necesită, pentru a fi pusă în funcţiune, aceeaşi masă de forţă de muncă pe care o necesita şi înainte, este evident că cererea de muncă şi fondul de subzistenţă al muncitorilor cresc proporţional cu creşterea capitalului, şi anume cu atât mai repede cu cât capitalul creşte mai repede. Întrucât capitalul produce în fiecare an plusvaloare, din care o parte este adăugată în fiecare an capitalului iniţial, întrucât acest increment creşte, la rândul lui, în fiecare an o dată cu creşterea volumului capitalului aflat deja în funcţiune, în sfârşit întrucât, atunci când setea de îmbogăţire primeşte un imbold special, ca, de pildă, deschiderea unor noi pieţe, a unor noi sfere de plasare a capitalurilor ca urmare a unor nevoi sociale noi etc., proporţiile acumulării pot fi extinse brusc printr-o simplă modificare a împărţirii plusvalorii sau plusprodusului în capital şi venit, nevoile de acumulare ale capitalului pot depăşi creşterea forţei de muncă sau a numărului de muncitori, cererea de muncitori poate depăşi oferta lor şi astfel poate avea loc o creştere a salariilor. În cele din urmă, tocmai aceasta trebuie să se întâmple de vreme ce condiţiile menţionate rămân neschimbate. Întrucât în fiecare an sunt folosiţi mai mulţi muncitori decât în anul precedent, mai curând sau mai târziu trebuie să se ajungă la un punct în care nevoile acumulării încep să depăşească oferta obişnuită de muncă, deci la un punct în care intervine o creştere a salariilor. Plângeri în această privinţă au existat în Anglia în tot cursul secolului al XV-lea şi în prima jumătate a secolului al XVIII-lea. Împrejurările mai favorabile sau mai puţin favorabile în care muncitorii salariaţi se întreţin şi se înmulţesc nu schimbă însă cu nimic caracterul de bază al producţiei capitaliste. După cum reproducţia simplă reproduce încontinuu însăşi relaţia capital, capitalişti de o parte, muncitori salariaţi de cealaltă parte, tot astfel reproducţia pe scară lărgită, sau acumularea, reproduce relaţia capital pe scară lărgită, capitalişti mai mulţi sau capitalişti mai mari la un pol, muncitori salariaţi mai mulţi la celălalt pol. Reproducţia forţei de muncă, forţă care trebuie să intre neîncetat în compoziţia capitalului ca mijloc de valorificare şi nu se poate elibera de el şi a cărei subordonare faţă de capital este doar camuflată prin schimbarea capitaliştilor individuali cărora ea li se vinde, constituie de fapt un moment al reproducţiei capitalului însuşi. Acumularea capitalului înseamnă, aşadar, sporirea numerică a proletariatului.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Legea producţiei capitaliste care stă la baza pretinsei „legi naturale a populaţiei“ se reduce pur şi simplu la următoarele: relaţia dintre capital, acumulare şi nivelul salariului nu e nimic altceva decât relaţia dintre munca neplătită transformată în capital şi munca suplimentară necesară pentru punerea în mişcare a capitalului adiţional. Nu este deci nicidecum vorba de un raport între două mărimi independente una de alta, adică mărimea capitalului de o parte, numărul populaţiei muncitoare de cealaltă parte, ci, în ultimă instanţă, doar de relaţia dintre munca neplătită şi cea plătită a aceleiaşi populaţii muncitoare. Dacă cantitatea de muncă neplătită prestată de clasa muncitoare şi acumulată de clasa capitalistă creşte destul de repede pentru a se putea transforma în capital numai printr-o sporire considerabilă a muncii plătite, salariul creşte şi, celelalte condiţii rămânând neschimbate, munca neplătită scade relativ. Dar de îndată ce această scădere ajunge la punctul când supramunca care alimentează capitalul încetează să fie oferită în cantitate normală intervine o reacţie: se capitalizează o parte mai mică din venit, acumularea slăbeşte şi mişcarea ascendentă a salariului se transformă într-o mişcare inversă. Aşadar, creşterea preţului muncii nu depăşeşte limitele care nu numai că nu afectează bazele sistemului capitalist, dar asigură reproducţia lui pe o scară tot mai lărgită. Legea acumulării capitaliste, mistificată şi transformată într-o lege naturală, nu exprimă deci în realitate decât faptul că natura acestei acumulări exclude orice scădere a gradului de exploatare a muncii sau orice creştere a preţului muncii care ar putea ameninţa în mod serios reproducţia continuă a relaţiei capital, şi aceasta pe o scară tot mai lărgită. Nici nu poate să fie altfel într-un mod de producţie în care muncitorul există pentru nevoile de valorificare ale unor valori existente, în loc ca, invers, avuţia materială să existe pentru nevoile de dezvoltare ale muncitorului. După cum în religie omul este dominat de produsul propriei sale minţi, tot astfel în producţia capitalistă el este dominat de produsul propriei sale mâini.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>3. Producţia crescândă a unei suprapopulaţii relative sau a unei armate industriale de rezervă</b></p>', '<p>Acumularea capitalului, care iniţial s-a manifestat doar ca o lărgire cantitativă a lui, se efectuează, după cum am văzut, în schimbări calitative continue ale compoziţiei sale, într-o creştere continuă a componentei sale constante în detrimentul celei variabile.</p>', '<p>[...] Întrucât cererea de muncă nu este determinată de volumul capitalului total, ci de cel al părţii sale variabile, ea scade deci progresiv pe măsură ce capitalul total creşte, în loc ca, aşa cum am presupus mai înainte, să crească direct proporţional. Ea scade relativ în raport cu mărimea capitalului total şi într-o progresie care se accelerează o dată cu creşterea acestei mărimi. O dată cu creşterea capitalului total creşte, ce-i drept, şi partea sa variabilă, adică forţa de muncă ce-i este încorporată capitalului, dar în proporţie din ce în ce mai mică. Intervalele în care acumularea acţionează ca simplă lărgire a producţiei pe o bază tehnică dată se scurtează. Acumularea accelerată în progresie crescândă a capitalului total este necesară nu numai pentru a absorbi un anumit număr suplimentar de muncitori şi nici măcar pentru a menţine, având în vedere o metamorfoză continuă a capitalului vechi, numărul de muncitori în funcţiune. La rândul ei, această acumulare şi centralizare crescândă se transformă în izvor al unor noi schimbări în compoziţia capitalului, adică al unei noi scăderi accelerate a părţii sale variabile în comparaţie cu cea constantă. Această scădere relativă a părţii variabile a capitalului, scădere care se accelerează o dată cu creşterea capitalului total, şi anume într-un ritm mai rapid decât creşterea acestuia din urmă, apare pe de altă parte, dimpotrivă, ca o creştere absolută a populaţiei muncitoare, care se produce mai rapid decât creşterea capitalului variabil sau a mijloacelor de folosire a acestei populaţii. În realitate, acumularea capitalistă produce încontinuu, şi anume proporţional cu energia şi cu volumul ei, o populaţie muncitorească relativ excedentară, adică excedentară în raport cu necesitatea medie de valorificare a capitalului, deci o populaţie muncitorească de prisos sau suplimentară.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Producând acumularea capitalului, populaţia muncitorească produce deci în proporţii mereu crescânde mijloacele pentru propria ei transformare în suprapopulaţie relativă. Aceasta este o lege a populaţiei caracteristică modului de producţie capitalist, aşa cum de fapt orice mod de producţie istoriceşte deosebit are legi specifice ale populaţiei, legi care au un caracter istoric. O lege a populaţiei abstractă nu există decât pentru plante şi animale, dar numai atâta timp cât istoriceşte nu intervine omul.</p>', '<p>Dacă însă o suprapopulaţie muncitorească este produsul necesar al acumulării sau al dezvoltării avuţiei pe bază capitalistă, această suprapopulaţie devine, la rândul ei, o pârghie a acumulării capitaliste şi chiar o condiţie de existenţă a modului de producţie capitalist. Ea formează o armată industrială de rezervă, disponibil care îi aparţine capitalului într-un mod atât de absolut ca şi cum el ar fi crescut-o pe propria sa cheltuială. Ea procură pentru nevoile sale schimbătoare de valorificare un material uman care poate fi exploatat, oricând disponibil, independent de limitele sporului efectiv al populaţiei. O dată cu acumularea şi cu dezvoltarea forţei productive a muncii care o însoţeşte, creşte puterea de expansiune bruscă a capitalului, nu numai pentru că elasticitatea capitalului în funcţiune creşte, aşa cum creşte şi avuţia absolută, din care capitalul nu formează decât o parte elastică; nu numai pentru că la orice impuls special creditul pune într-o clipă la dispoziţia producţiei o parte neobişnuit de mare din această avuţie drept capital adiţional, ci şi pentru că condiţiile tehnice ale procesului de producţie însuşi, maşinile, mijloacele de transport etc., permit pe scara cea mai largă transformarea cea mai rapidă a plusprodusului în mijloace de producţie suplimentare. Masa de avuţie socială care sporeşte o dată cu progresul omenirii şi care poate fi transformată în capital adiţional se îndreaptă năvalnic spre ramuri de producţie vechi, a căror piaţă se dilată brusc, sau în ramuri de producţie noi, cum sunt căile ferate etc., a căror necesitate este determinată de dezvoltarea vechilor ramuri de producţie. În toate cazurile de acest fel este necesar să existe posibilitatea de a se arunca în punctele decisive, dintr-o dată şi fără a se reduce proporţiile producţiei în alte ramuri, mase mari de oameni. Suprapopulaţia pune la dispoziţie aceste mase de oameni. Cursul caracteristic al industriei moderne, care se prezintă sub forma unui ciclu de zece ani format din perioade de înviorare medie, de producţie sub înaltă presiune, de criză şi de stagnare şi întrerupt de mici fluctuaţii, se întemeiază pe formarea continuă, pe absorbţia mai mare sau mai mică şi pe reînnoirea armatei industriale de rezervă, adică a suprapopulaţiei. La rândul ei, succesiunea fazelor ciclului industrial măreşte suprapopulaţia şi devine unul dintre factorii cei mai energici ai reproducţiei acesteia.</p>', '<p>Acest curs specific al industriei moderne, pe care nu-l întâlnim în nici o epocă anterioară a omenirii, nu a fost posibil nici în perioada copilăriei producţiei capitaliste. Compoziţia capitalului se schimba extrem de încet. Acumulării sale îi corespundea deci, în general, o creştere proporţională a cererii de muncă. Deşi lent în comparaţie cu epoca modernă, progresul acumulării capitalului se lovea de anumite limite naturale ale populaţiei muncitoreşti susceptibilă de exploatare, iar aceste limite nu puteau fi înlăturate decât prin mijloace violente, despre care vom vorbi mai târziu. Lărgirea bruscă şi în salturi a proporţiilor producţiei este premisa restrângerii ei bruşte; aceasta din urmă provoacă la rândul ei pe cea dintâi, dar cea dintâi nu este posibilă fără material uman disponibil, fără o sporire a numărului muncitorilor independent de creşterea absolută a populaţiei. Această sporire se efectuează prin simplul proces care „eliberează“ încontinuu o parte din muncitori prin metode care reduc numărul muncitorilor ocupaţi în raport cu producţia sporită. Întreaga dinamică a industriei moderne rezultă deci din transformarea continuă a unei părţi din populaţia muncitorească în braţe de muncă neocupate sau ocupate numai parţial.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Însuşi Malthus recunoaşte că suprapopulaţia, pe care el, cu mărginirea care îi este proprie, o explică prin creşterea absolută a populaţiei muncitoreşti şi nu prin faptul că această populaţie devine relativ excedentară, este o necesitate a industriei moderne. El spune:</p>', '<blockquote>„Obiceiurile prudente în ceea ce priveşte căsătoria atunci când sunt practicate pe scară largă în rândurile clasei muncitoare dintr-o ţară care depinde în special de manufactură şi de comerţ pot deveni dăunătoare pentru această ţară... Prin însăşi natura populaţiei, sporul de muncitori pe care-l necesită o cerere specială nu poate fi furnizat pieţei decât o dată la 16 sau la 18 ani, în timp ce transformarea venitului în capital cu ajutorul economiilor se poate efectua cu mult mai repede; o ţară este totdeauna ameninţată de pericolul ca fondul ei de muncă să crească mai repede decât populaţia“. <a href="javascript:void(0);" id="n172">[172]</a></blockquote>', '<p>Declarând astfel producţia continuă a unei suprapopulaţii relative de muncitori condiţie necesară a acumulării capitaliste, economia politică, luând chipul unei fete bătrâne, pune în gura „beau idéal“-ului său — capitalistul — următoarele cuvinte care se adresează muncitorilor „excedentari“ aruncaţi în stradă de către capitalul adiţional, adică de propria lor creaţie:</p>', '<blockquote>„Noi, fabricanţii, mărind capitalul pe seama căruia trăiţi, facem pentru voi ce putem, iar voi trebuie să faceţi restul, adaptând numărul vostru la cantitatea de mijloace de subzistenţă“. <a href="javascript:void(0);" id="n173">[173]</a></blockquote>', '<p>Producţiei capitaliste nu-i este nicidecum suficientă cantitatea de forţă de muncă disponibilă pe care o furnizează creşterea naturală a populaţiei. Pentru dezvoltarea ei liberă ea ar avea nevoie de o armată industrială de rezervă, independentă de această limită naturală.</p>', '<p>Până acum am presupus că unei creşteri sau scăderi a capitalului variabil îi corespunde în mod exact o creştere sau o scădere a numărului de muncitori ocupaţi.</p>', '<p>Dar chiar dacă numărul muncitorilor comandaţi de capitalul variabil rămâne neschimbat sau scade, acest capital creşte totuşi atunci când muncitorul individual prestează mai multă muncă şi, ca urmare, salariul său creşte, cu toate că preţul muncii rămâne neschimbat sau chiar scade, dar mai încet decât creşte masa de muncă. Creşterea capitalului variabil devine în acest caz un indiciu al volumului mai mare de muncă, dar nu al unui număr mai mare de muncitori ocupaţi. Orice capitalist are interesul absolut de a stoarce o cantitate de muncă determinată dintr-un număr mai mic şi nu dintr-un număr mai mare de muncitori, chiar dacă aceasta i-ar reveni la fel de ieftin sau chiar mai ieftin. În ultimul caz, cheltuirea de capital constant creşte direct proporţional cu masa de muncă pusă în funcţiune; în primul caz, ea creşte mult mai încet. Cu cât proporţiile producţiei sunt mai mari, cu atât acest motiv capătă o importanţă mai mare. Forţa lui creşte o dată cu acumularea capitalului.</p>', '<p>Am văzut că dezvoltarea modului de producţie capitalist şi a forţei productive a muncii — cauză şi totodată efect al acumulării — îi dă capitalistului posibilitatea de a pune în funcţiune cu aceeaşi cheltuire de capital variabil mai multă muncă printr-o exploatare mai mare, extensivă sau intensivă, a forţelor de muncă individuale. Am văzut de asemenea că el cumpără cu aceeaşi valoare-capital o cantitate mai mare de forţă de muncă, înlocuind în mod progresiv pe muncitorii mai îndemânatici cu alţii mai puţin îndemânatici, pe muncitorii maturi cu muncitori nevârstnici, pe bărbaţi cu femei, pe adulţi cu adolescenţi şi cu copii.</p>', '<p>Aşadar, în procesul acumulării, pe de o parte un capital variabil mai mare pune în funcţiune mai multă muncă fără a angaja mai mulţi muncitori, pe de altă parte un capital variabil de aceeaşi mărime pune în funcţiune mai multă muncă cu aceeaşi cantitate de forţă de muncă, în sfârşit pune în funcţiune mai multe forţe de muncă inferioare, înlocuind forţe de muncă superioare.</p>', '<p>Producţia unei suprapopulaţii relative, adică punerea în disponibilitate a muncitorilor, are loc deci şi mai rapid decât revoluţionarea tehnică a procesului de producţie, revoluţionare accelerată şi aşa de progresul acumulării, şi decât scăderea relativ corespunzătoare a părţii variabile a capitalului faţă de cea constantă. Dacă mijloacele de producţie, sporind ca volum şi ca putere de acţiune, devin într-o măsură tot mai mică mijloace pentru utilizarea muncitorilor, acest raport este modificat, la rândul lui, prin faptul că, în măsura în care forţa productivă a muncii creşte, capitalul măreşte oferta de muncă mai rapid decât îşi măreşte cererea de muncitori. Munca excesivă a părţii ocupate a clasei muncitoare sporeşte rândurile rezervelor ei, în timp ce presiunea sporită pe care acestea din urmă o exercită prin concurenţa lor asupra celei dintâi o sileşte, dimpotrivă, la o muncă excesivă şi la supunere faţă de dictatul capitalului. Condamnarea unei părţi a clasei muncitoare la inactivitate forţată prin munca excesivă a celeilalte părţi şi viceversa devine un mijloc de îmbogăţire a unor capitalişti <a href="javascript:void(0);" id="n174">[174]</a> şi accelerează în acelaşi timp producţia armatei industriale de rezervă într-o măsură corespunzătoare progresului acumulării sociale. Cât de important este acest moment în formarea suprapopulaţiei relative se vede din exemplul Angliei. Mijloacele ei tehnice pentru „economisirea“ de muncă sunt uriaşe. Cu toate acestea, dacă mâine munca ar fi limitată pretutindeni la un volum raţional şi dacă pentru fiecare pătură a clasei muncitoare în parte munca ar fi gradată după vârstă şi sex, populaţia muncitoare existentă ar fi absolut insuficientă pentru continuarea producţiei naţionale pe scara ei actuală. Marea majoritate a muncitorilor acum „neproductivi“ ar trebui să se transforme în muncitori „productivi“.</p>', '<p>În linii mari, dinamica generală a salariului este reglată exclusiv de lărgirea şi de restrângerea armatei industriale de rezervă, care corespund alternării perioadelor ciclului industrial. Ele nu sunt deci determinate de mişcarea numărului absolut al populaţiei muncitoare, ci de proporţia schimbătoare în care clasa muncitoare se împarte în armată activă şi armată de rezervă, de creşterea şi de scăderea proporţiilor relative ale suprapopulaţiei, de gradul în care această suprapopulaţie este absorbită sau pusă din nou în disponibilitate. Pentru industria modernă cu ciclul ei de zece ani şi cu fazele lui periodice, care în cursul acumulării mai sunt şi întrerupte de oscilaţii neregulate ce se succed într-un ritm tot mai rapid, ar fi într-adevăr adecvată o lege care ar reglementa cererea şi oferta de muncă nu prin lărgirea şi restrângerea capitalului, deci nu potrivit necesităţilor lui curente de valorificare, astfel că pe piaţa muncii se simte uneori o lipsă ca urmare a extinderii capitalului, iar alteori piaţa muncii este suprasaturată ca urmare a restrângerii lui, ci, dimpotrivă, ar face ca mişcarea capitalului să depindă de mişcarea absolută a masei populaţiei. Această lege este însă o dogmă a economiei politice. Potrivit ei, acumularea capitalului determină o creştere a salariului. Salariul sporit constituie un stimulent pentru înmulţirea rapidă a populaţiei muncitoare, şi această înmulţire continuă până în momentul când piaţa muncii este suprasaturată, deci până în momentul când capitalul devine insuficient în raport cu oferta de muncitori. Salariul scade, şi atunci avem reversul medaliei. Prin scăderea salariului populaţia muncitoare este încet-încet decimată, astfel că, în raport cu ea, capitalul devine din nou excedentar, sau, cum interpretează alţii, scăderea salariului şi creşterea corespunzătoare a exploatării muncitorilor accelerează din nou acumularea, în timp ce salariul scăzut frânează creşterea numerică a clasei muncitoare. În felul acesta apar din nou condiţii în care oferta de muncă este mai mică decât cererea de muncă, salariul creşte etc. Admirabilă metodă de mişcare pentru producţia capitalistă dezvoltată! Înainte ca ridicarea salariilor să fi putut provoca o creştere pozitivă a populaţiei realmente apte de muncă, termenul în care campania industrială trebuie efectuată, în care lupta trebuie dată şi câştigată ar fi trecut de nenumărate ori.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În perioadele de stagnare şi de prosperitate medie, armata industrială de rezervă exercită o presiune asupra armatei muncitoreşti active, iar în perioadele de supraproducţie şi de paroxism, ea îi moderează pretenţiile. Suprapopulaţia relativă este deci fondul pe care se mişcă legea cererii şi ofertei de muncă. Ea încătuşează acţiunea acestei legi în limitele care sunt în concordanţă absolută cu setea de exploatare şi cu tendinţa de dominaţie proprii capitalului. Aici trebuie să vorbim din nou despre una dintre marile înfăptuiri ale apologeticii economice. Să amintim că, dacă prin introducerea de maşini noi sau prin răspândirea celor vechi o parte din capitalul variabil se transformă în capital constant, această operaţie, care „leagă“ capital şi tocmai prin acest fapt „eliberează“ muncitori, este interpretată de economistul-apologet în sensul că ea eliberează capital pentru muncitori. Abia acum putem să apreciem pe deplin neruşinarea apologetului. În realitate se eliberează nu numai muncitorii înlocuiţi nemijlocit de către maşini, ci şi înlocuitorii lor, şi contingentul suplimentar care ar fi absorbit în mod regulat dacă întreprinderea s-ar extinde normal pe vechea ei bază. Toţi aceştia sunt acum „eliberaţi“ şi orice capital nou care vrea să intre în funcţiune poate să dispună de ei. Indiferent dacă el îi va atrage pe aceşti muncitori sau pe alţii, efectul asupra cererii generale de muncă va fi egal cu zero atâta timp cât acest capital este tocmai suficient pentru a elibera piaţa de numărul de muncitori pe care maşinile i-au aruncat pe piaţă. Dacă el foloseşte un număr mai mic de muncitori, numărul muncitorilor excedentari creşte; dacă foloseşte un număr mai mare de muncitori, cererea generală de muncă nu creşte decât cu diferenţa dintre numărul celor ocupaţi şi numărul celor „eliberaţi“. Impulsul pe care capitalurile adiţionale în căutare de plasament l-ar fi putut da în alte împrejurări cererii generale de muncă este deci în orice caz neutralizat în măsura în care cererea este acoperită de numărul de muncitori pe care maşina i-a aruncat în stradă. Aşadar, mecanismul producţiei capitaliste are grijă ca sporirea absolută a capitalului să nu fie însoţită de o sporire corespunzătoare a cererii generale de muncă. Şi aceasta este numită de către apologet o compensare pentru mizeria, pentru suferinţele şi pentru eventuala pieire a muncitorilor înlăturaţi în perioada de tranziţie când sunt aruncaţi în rândurile armatei industriale de rezervă! Cererea de muncă nu este identică cu sporirea capitalului, oferta de muncă nu este identică cu sporirea clasei muncitoare, astfel că aici nu există influenţa reciprocă a două forţe independente una de cealaltă. Les dés sont pipés [zarurile sunt măsluite]. Capitalul acţionează concomitent pe ambele planuri. Dacă acumularea lui sporeşte, pe de o parte, cererea de muncă, ea sporeşte, pe de altă parte, oferta de muncitori prin „eliberarea“ lor, în timp ce concomitent presiunea muncitorilor rămaşi neocupaţi îi sileşte pe cei ocupaţi să dea o mai mare cantitate de muncă, făcând deci ca într-o oarecare măsură oferta de muncă să fie independentă de oferta de muncitori. Dinamica legii cererii şi ofertei de muncă pe această bază desăvârşeşte despotismul capitalului. De aceea, când muncitorii descoperă misterul care face ca, pe măsură ce ei muncesc mai mult, pe măsură ce ei produc mai multă avuţie pentru alţii şi pe măsură ce forţa productivă a muncii lor creşte, însăşi funcţia lor ca mijloc de valorificare a capitalului să fie tot mai nesigură; când ei descoperă că gradul de intensitate a concurenţei dintre ei înşişi depinde întru totul de presiunea exercitată de suprapopulaţia relativă; când ei caută, în consecinţă, să organizeze prin intermediul trade-unionurilor etc. o colaborare sistematică între cei ocupaţi şi cei rămaşi neocupaţi pentru a înlătura sau a atenua urmările dezastruoase pentru clasa lor ale legii naturale a producţiei capitaliste, atunci capitalul şi sicofantul său, economistul, ţipă că a fost violată legea „eternă“ şi, ca să spunem aşa, „sacră“ a cererii şi ofertei. Căci orice act de solidaritate între cei ocupaţi şi cei rămaşi neocupaţi tulbură jocul „pur“ al acestei legi. Pe de altă parte, de îndată ce, în colonii de pildă, împrejurări nefavorabile împiedică formarea unei armate industriale de rezervă şi totodată dependenţa absolută a clasei muncitoare de clasa capitaliştilor, capitalul şi trivialul său Sancho Panza se revoltă împotriva legii „sacre“ a cererii şi ofertei şi caută să-i vină de hac prin mijloace coercitive.</p>', '<p>\xa0</p>', '<p class="mid" style="text-align: center;"><b>4. Diferitele forme de existenţă ale suprapopulaţiei relative. Legea generală a acumulării capitaliste</b></p>', '<p>Suprapopulaţia relativă există având toate nuanţele posibile. Orice muncitor face parte din ea în timpul cât este ocupat parţial sau nu e ocupat deloc. Abstracţie făcând de formele mari care revin periodic şi care sunt imprimate suprapopulaţiei de alternarea fazelor ciclului industrial, astfel că ea este acută în timpul crizelor sau cronică în perioadele când afacerile merg mai prost, ea are întotdeauna trei forme: flotantă, latentă şi stagnantă.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În sfârşit, pătura inferioară a suprapopulaţiei relative salăşluieşte în sfera pauperismului. Abstracţie făcând de vagabonzi, de criminali, de prostituate, într-un cuvânt de lumpenproletariatul propriu-zis, această pătură socială constă din trei categorii. În primul rând, cei apţi de muncă. Este suficient să aruncăm o privire superficială asupra statisticii pauperismului englez ca să vedem că proporţiile lui cresc la orice criză şi scad la orice reînviorare a afacerilor. În al doilea rând, copiii orfani şi copiii de pauperi. Ei sunt candidaţi ai armatei industriale de rezervă, iar în perioada de mare avânt, ca de pildă în 1860, ei sunt înrolaţi rapid şi masiv în arma muncitorească activă. În al treilea rând, cei decăzuţi, vagabonzii, cei inapţi de muncă. Sunt în special oameni care pier din cauza posibilităţii reduse de a se deplasa datorită diviziunii muncii şi care depăşesc vârsta normală a unui muncitor; în sfârşit, victimele industriei, al căror număr creşte o dată cu răspândirea maşinilor periculoase, a industriei miniere, a fabricilor chimice etc., invalizi, bolnavi, văduve etc. Pauperismul reprezintă azilul armatei muncitoreşti active şi povara grea a armatei industriale de rezervă. Producerea lui este cuprinsă în producerea suprapopulaţiei relative, necesitatea lui este cuprinsă în necesitatea acesteia din urmă; împreună cu suprapopulaţia relativă el formează o condiţie de existenţă a producţiei capitaliste şi a creşterii avuţiei. El face parte din aşa-numitele faux frais [cheltuieli neproductive] ale producţiei capitaliste, de care însă capitalul ştie de cele mai multe ori să se debaraseze, aruncându-le pe umerii clasei muncitoare şi ai micii burghezii.</p>', '<p>Cu cât este mai mare avuţia socială, capitalul în funcţiune, proporţiile şi energia creşterii sale, deci şi mărimea absolută a proletariatului şi forţa productivă a muncii sale, cu atât este mai mare armata industrială de rezervă. Forţa de muncă disponibilă se dezvoltă datorită aceloraşi cauze ca şi forţa expansivă a capitalului. Mărimea relativă a armatei industriale de rezervă creşte deci o dată cu creşterea puterii avuţiei. Cu cât este însă mai mare această armată de rezervă în raport cu armata muncitorească activă, cu atât mai numeroasă este suprapopulaţia consolidată, a cărei mizerie este invers proporţională cu chinurile muncii ei. În sfârşit, cu cât este mai numeroasă pătura cea mai obidită a clasei muncitoare şi armata industrială de rezervă, cu atât este mai mare pauperismul oficial. <i>Aceasta este legea generală, absolută, a acumulării capitaliste.</i> Asemenea tuturor celorlalte legi, ea e modificată în aplicarea ei de numeroase împrejurări, care nu constituie obiectul analizei de faţă.</p>', '<p>Ne dăm seama de stupiditatea înţelepciunii economice care îi învaţă pe muncitori să-şi adapteze numărul lor la necesităţile de valorificare ale capitalului. Mecanismul producţiei şi acumulării capitaliste adaptează încontinuu acest număr la necesităţile de valorificare ale capitalului. Primul cuvânt al acestei adaptări este crearea unei suprapopulaţii relative, adică a unei armate industriale de rezervă; ultimul ei cuvânt este mizeria unor pături mereu sporite ale armatei muncitoreşti active şi povara grea a pauperismului.</p>', '<p>Legea potrivit căreia o masă mereu crescândă de mijloace de producţie poate să fie pusă în mişcare, datorită progresului productivităţii muncii sociale, cu o cheltuire de forţă omenească ce descreşte progresiv se exprimă în condiţiile capitalismului, unde nu muncitorul foloseşte mijloacele de muncă, ci mijloacele de muncă îi folosesc pe muncitor, prin aceea că cu cât forţa productivă a muncii este mai ridicată, cu atât este mai mare presiunea muncitorilor asupra mijloacelor ocupaţiei lor, cu atât este deci mai nesigură condiţia existenţei lor: vânzarea propriei lor forţe pentru sporirea bogăţiei altora, adică pentru autovalorificarea capitalului. În sistemul capitalist, creşterea mai rapidă a mijloacelor de producţie şi a productivităţii muncii decât a populaţiei productive se exprimă deci, invers, prin aceea că populaţia muncitoare creşte întotdeauna mai repede decât necesitatea de valorificare a capitalului.</p>', '<p>În secţiunea a patra, analizând producţia plusvalorii relative, am văzut că în cadrul sistemului capitalist toate metodele de sporire a forţei productive sociale a muncii se înfăptuiesc pe seama muncitorului individual, că toate mijloacele pentru dezvoltarea producţiei se transformă în mijloace de dominare şi de exploatare a producătorului, îl deformează pe muncitor transformându-l într-un om trunchiat, îl reduc la rolul de anexă a maşinii, transformă munca sa în chin, golesc această muncă de conţinut, înstrăinează de muncitor factorii intelectuali ai procesului de muncă în măsura în care ştiinţa intră în acest proces ca factor independent; ele înrăutăţesc condiţiile în care lucrează muncitorul, îl supun în cursul procesului de muncă despotismului celui mai meschin şi mai odios, transformă întreaga sa viaţă în timp de muncă, o aruncă pe femeia sa şi pe copilul său sub roţile carului lui Juggernaut — capitalul. Dar toate metodele de producţie a plusvalorii sunt în acelaşi timp metode de acumulare şi orice extindere a acumulării devine, dimpotrivă, un mijloc de dezvoltare a acestor metode. Rezultă că, în măsura în care se acumulează capital, situaţia muncitorului trebuie să se înrăutăţească, indiferent dacă salariul pe care-l primeşte este ridicat sau scăzut. În sfârşit, legea care menţine încontinuu echilibrul dintre suprapopulaţia relativă, adică armata industrială de rezervă, şi proporţiile şi energia acumulării îl ţintuieşte pe muncitor de capital mai zdravăn decât îl ţintuiau de stâncă pe Prometeu piroanele lui Hefaistos. Ea determină o acumulare de mizerie corespunzătoare acumulării de capital. Acumularea de bogăţie la un pol este deci, în acelaşi timp, acumulare de mizerie, de muncă istovitoare, de sclavie, de ignoranţă, de abrutizare şi de degradare morală la celălalt pol, adică la clasa care produce propriul ei produs sub formă de capital.</p>'],
'idChr': '2.08.14text',
'title': `Capitolul douăzeci şi trei. Legea generală a acumulării capitaliste`,
'info': 'Marx (1867): Capitalul. Cartea I',
},
{'year': '1867',
'image': 'marx',
'content': ['<h6 style="text-align: center;">Capitolul douăzeci şi patru.<br/>Aşa-numita acumulare primitivă</h6>', '<p class="mid" style="text-align: center;"><b>1. Misterul acumulării primitive</b></p>', '<p>Am văzut cum banii se transformă în capital, cum capitalul produce plusvaloare şi cum pe seama plusvalorii sporeşte capitalul. Dar acumularea capitalului presupune plusvaloare, plusvaloarea presupune producţie capitalistă, iar aceasta presupune, la rândul ei, existenţa unor mari mase de capital şi de forţă de muncă în mâna producătorilor de mărfuri. Toată această mişcare pare să fie un cerc vicios, din care nu putem ieşi decât dacă presupunem o acumulare „primitivă“ („previous accumulation“ la Adam Smith), premergătoare acumulării capitaliste, o acumulare care nu este rezultatul modului de producţie capitalist, ci punctul lui de plecare.</p>', '<p>Această acumulare primitivă joacă în economia politică aproximativ acelaşi rol pe care îl joacă în teologie păcatul originar. Adam a muşcat din măr şi prin acest fapt păcatul a pus stăpânire pe neamul omenesc. Originea acestui păcat este explicată printr-o anecdotă din vremuri străvechi. În timpuri imemoriale au existat, pe de o parte, oameni harnici, inteligenţi şi înainte de toate strângători şi pe de altă parte vagabonzi leneşi, care risipeau tot ce aveau şi chiar mai mult decât atât. E drept că în legenda biblică despre păcatul originar se spune cum omul a fost condamnat să-şi mănânce pâinea în sudoarea frunţii; istoria păcatului originar economic dezvăluie cum au putut să apară oameni care nu au avut nevoie de acest lucru. Dar n-are importanţă. Aşa s-a făcut că primii au acumulat bogăţii şi că ceilalţi nu au avut de vândut, în cele din urmă, decât propria lor piele. De la acest păcat originar datează sărăcia maselor largi, care şi astăzi încă, deşi muncesc, nu au de vândut nimic decât pe ele însele, şi bogăţia celor puţini, care creşte încontinuu, cu toate că ei demult au încetat să muncească. Asemenea platitudini puerile întru apărarea proprietăţii sunt repetate într-una francezilor, cândva atât de spirituali, de d-l Thiers, de pildă, şi cu ce seriozitate solemnă de bărbat de stat! Dar, din moment ce este vorba de problema proprietăţii, e o datorie sfântă să susţii punctul de vedere al abecedarului ca singurul punct de vedere just pentru toate vârstele şi pentru toate treptele de dezvoltare. După cum se ştie, în istoria reală, cucerirea, subjugarea, jaful şi asasinatul, într-un cuvânt violenţa joacă rolul de frunte. Dar în blajina economie politică a domnit întotdeauna idila. Dreptul şi „munca“ au fost întotdeauna singurele mijloace de îmbogăţire, excepţie făcând, bineînţeles, de fiecare dată „anul acesta“. În realitate, metodele acumulării primitive sunt oricum vreţi, numai idilice nu.</p>', '<p>Banii şi marfa, ca şi mijloacele de producţie şi mijloacele de subzistenţă, nu sunt de la bun început capital. Ele trebuie să fie transformate în capital. Dar această transformare este posibilă numai în anumite condiţii, care se reduc la următoarele: două categorii foarte diferite de posesori de marfă trebuie să se întâlnească şi să ia contact: pe de o parte, posesorii de bani, de mijloace de producţie şi de mijloace de subzistenţă, care urmăresc să valorifice prin cumpărare de forţă de muncă a altuia suma de valoare pe care şi-au însuşit-o; pe de altă parte, muncitorii liberi, vânzători ai propriei lor forţe de muncă şi deci vânzători de muncă. Muncitori liberi în dublu sens: ei nu aparţin direct mijloacelor de producţie, cum este cazul cu sclavii, şerbii etc., dar nici mijloacele de producţie nu le aparţin lor, cum este cazul cu ţăranul care-şi lucrează singur pământul etc.; dimpotrivă, ei sunt liberi de mijloacele de producţie, sunt eliberaţi de ele, privaţi de ele. Cu această polarizare a pieţei de mărfuri se creează condiţiile fundamentale ale producţiei capitaliste. Relaţia-capital presupune separarea muncitorilor de proprietatea asupra condiţiilor de realizare a muncii. Din momentul în care producţia capitalistă stă pe picioarele ei proprii, ea nu numai că menţine această separare, ci o şi reproduce pe o scară mereu lărgită. Aşadar, procesul care creează relaţia-capital nu poate să fie nimic altceva decât procesul de separare a muncitorului de proprietatea asupra condiţiilor sale de muncă, un proces care transformă, pe de o parte, mijloacele de subzistenţă şi mijloacele de producţie sociale în capital şi, pe de altă parte, pe producătorii nemijlociţi în muncitori salariaţi. Aşa-numita acumulare primitivă nu este deci nimic altceva decât procesul istoric de separare a producătorilor de mijloacele de producţie. Procesul acesta apare ca „primitiv“, deoarece el constituie preistoria capitalului şi a modului de producţie care îi corespunde.</p>', '<p>Structura economică a societăţii capitaliste a provenit din structura economică a societăţii feudale. Destrămarea acesteia a eliberat elementele celeilalte.</p>', '<p>Producătorul nemijlocit, muncitorul, poate să dispună de propria sa persoană abia după ce încetează de a mai fi legat de pământ şi de a mai fi şerbul sau iobagul altei persoane. Pentru a deveni vânzător liber de forţă de muncă, vânzător care îşi duce marfa oriunde ea este cerută, el mai trebuie să scape de sub dominaţia breslelor, de regulamentele lor cu privire la ucenici şi la calfe şi de celelalte prescripţii coercitive în ceea ce priveşte munca. Aşadar, procesul istoric prin care producătorii sunt transformaţi în muncitori salariaţi apare, pe de o parte, ca o eliberare a lor de servituţile feudale şi de regimul coercitiv al breslelor; şi acesta este singurul aspect care există pentru istoricii noştri burghezi. Dar, pe de altă parte, cei eliberaţi devin propriii lor vânzători abia după ce le-au fost luate toate mijloacele de producţie şi toate garanţiile de existenţă oferite de vechile instituţii feudale. Istoria acestei exproprieri a lor este înscrisă în analele omenirii cu litere de sânge şi de foc.</p>', '<p>Capitaliştii industriali, aceşti noi potentaţi, trebuiau, la rândul lor, să înlăture nu numai pe meşterii breslaşi, ci şi pe feudali, posesorii izvoarelor avuţiei. Sub acest aspect, ridicarea lor apare ca rezultat al unei lupte victorioase împotriva puterii feudale şi a privilegiilor ei revoltătoare, precum şi împotriva breslelor şi cătuşelor pe care acestea le puseseră dezvoltării libere a producţiei şi exploatării libere a omului de către om. Dar cavalerii industriei au reuşit să-i înlăture pe cavalerii spadei numai datorită faptului că s-au folosit de evenimentele survenite fără ca ei să fi avut vreun amestec. Ei s-au ridicat prin mijloace tot atât de josnice ca acelea prin care altădată libertul roman a devenit stăpân al patronului său.</p>', '<p>Punctul de plecare al dezvoltării care dă naştere atât muncitorului salariat, cât şi capitalistului a fost robia muncitorului. Această dezvoltare a constat într-o schimbare a formei acestei înrobiri, în transformarea exploatării feudale în exploatare capitalistă. Pentru a înţelege această dezvoltare nu trebuie să ne întoarcem în trecutul îndepărtat. Cu toate că primele elemente ale producţiei capitaliste se întâlnesc sporadic în unele oraşe de pe ţărmul Mediteranei încă în secolul al XIV-lea şi al XV-lea, începutul erei capitaliste datează abia din secolul al XVI-lea. Acolo unde ea apare, desfiinţarea şerbiei este demult un fapt împlinit, iar gloria evului mediu, existenţa oraşelor libere, este demult apusă.</p>', '<p>Epocale în istoria acumulării primitive sunt toate transformările care servesc drept pârghii clasei capitaliste în formare, şi în primul rând momentele când mari mase de oameni sunt rupte brusc şi violent de mijloacele lor de subzistenţă şi aruncate pe piaţa muncii ca proletari puşi în afara legii. Exproprierea pământului producătorului agricol, al ţăranului, constituie baza întregului proces. Istoria ei are în diferite ţări aspecte diferite şi trece prin diferitele faze într-o succesiune diferită şi în epoci istorice diferite. În forma sa clasică, ea are loc numai în Anglia, pe care o şi folosim din această cauză ca exemplu.</p>', '<p>\xa0</p>', '<p class="mid" style="text-align: center;"><b>2. Exproprierea pământurilor populaţiei rurale</b></p>', '<p>În Anglia, şerbia a dispărut de fapt la sfârşitul secolului al XIV-lea. Majoritatea covârşitoare a populaţiei consta atunci, şi cu atât mai mult în secolul al XV-lea, din ţărani liberi care aveau gospodării de sine stătătoare, oricare ar fi fost firma feudală îndărătul căreia se ascundea proprietatea lor.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Preludiul revoluţiei care a dat naştere bazei modului de producţie capitalist are loc în ultima treime a secolului al XV-lea şi în primele decenii ale secolului al XVI-lea. O masă de proletari puşi în afara legii a fost aruncată pe piaţa muncii prin desfiinţarea suitelor feudale, care, după cum observă foarte just James Steuart „umpleau peste tot casele şi curţile fără nici un folos“. Cu toate că puterea regală, ea însăşi produs al dezvoltării burgheze, accelera forţat, în tendinţa ei spre suveranitatea absolută, desfiinţarea suitelor, ea nu a fost, totuşi, singura cauză a acestei desfiinţări. Înfruntând regalitatea şi parlamentul, marele senior feudal a creat un proletariat infinit mai numeros prin uzurparea pământurilor obştii şi alungarea ţăranilor de pe pământul asupra căruia ei aveau acelaşi drept de proprietate feudal ca şi el însuşi. Impulsul direct pentru această acţiune l-a dat în Anglia îndeosebi dezvoltarea manufacturii de lână din Flandra şi creşterea corespunzătoare a preţurilor la lână. Vechea nobilime feudală fusese înghiţită de marile războaie feudale; cea nouă este vlăstarul epocii sale, pentru care banii sunt forţa supremă. Transformarea pământului arabil în păşuni pentru oi devine deci lozinca acestei nobilimi noi.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În felul acesta, populaţia rurală, expropriată, alungată de pe pământul ei şi redusă la vagabondaj, a fost silită prin legi monstruoase, teroriste, care prevedeau biciuirea, stigmatizarea şi tortura, să se încadreze în disciplina necesară sistemului muncii salariate.</p>', '<p>Nu este suficient ca la un pol să apară condiţiile de muncă sub formă de capital şi la celălalt pol oameni care nu au altceva de vânzare decât forţa lor de muncă. De asemenea nu este suficient ca ei să fie puşi în situaţia de a se vinde de bunăvoie pe sine. O dată cu producţia capitalistă se dezvoltă clasa muncitoare, care, prin educaţie, tradiţie, obiceiuri recunoaşte cerinţele acestui mod de producţie ca legi naturale de la sine înţelese. Organizarea procesului de producţie capitalist dezvoltat înfrânge orice rezistenţă, crearea în permanenţă a unei suprapopulaţii relative menţine legea cererii şi a ofertei de muncă şi, prin urmare, salariul în limite corespunzătoare necesităţilor de valorificare ale capitalului, constrângerea tacită a relaţiilor economice pecetluieşte dominaţia capitalistului asupra muncitorului. E drept că se mai face uz de constrângerea nemijlocită, extraeconomică, dar numai în mod excepţional. Atunci când lucrurile decurg normal, muncitorul poate fi lăsat în voia „legilor naturale ale producţiei“, adică a dependenţei sale faţă de capital, izvorâte chiar din condiţiile de producţie, garantate şi eternizate de ele. Altfel se petrec lucrurile în timpul genezei istorice a producţiei capitaliste. Burghezia în dezvoltare are nevoie şi foloseşte puterea de stat pentru „a reglementa“ salariul, cu alte cuvinte pentru a-l menţine cu forţa în limite favorabile stoarcerii de plusvaloare, pentru a prelungi ziua de muncă şi pentru a-l menţine pe muncitorul însuşi într-o dependenţă normală faţă de capital. Acesta este un moment esenţial al aşa-numitei acumulări primitive.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p class="mid" style="text-align: center;"><b>6. Geneza capitalistului industrial</b></p>', '<p>Geneza capitalistului industrial nu are loc treptat ca aceea a fermierului. Nu încape îndoială că mulţi mici meşteri breslaşi, încă şi mai mulţi mici meseriaşi independenţi sau chiar muncitori salariaţi s-au transformat în mici capitalişti, iar prin exploatarea pe scară tot mai largă a muncii salariate şi, respectiv, prin acumularea capitalului în capitalişti sans phrase [ca atare]. În faza copilăriei producţiei capitaliste, lucrurile s-au petrecut de cele mai multe ori ca în faza copilăriei existenţei oraşelor medievale, când problema care dintre şerbii fugiţi să fie meşter şi care slugă s-a rezolvat, în majoritatea cazurilor, în funcţie de data mai veche sau mai recentă a fugii lor.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Descoperirea zăcămintelor de aur şi de argint din America, exterminarea, înrobirea şi îngroparea de vie a populaţiei băştinaşe în mine, începutul cuceririi şi jefuirii Indiilor Orientale, transformarea Africii într-o rezervaţie de vânătoare de negri, aşa au arătat zorile erei producţiei capitaliste. Aceste procese idilice sunt momente principale ale acumulării primitive. Ele sunt urmate de războiul comercial al naţiunilor europene, a cărui arenă a fost globul pământesc. Acest război începe cu despărţirea Ţărilor de Jos de Spania, ia proporţii uriaşe în războiul antiiacobin al Angliei şi continuă în prezent cu războaiele „opiului“ duse împotriva Chinei etc.</p>', '<p>Diferitele momente ale acumulării primitive se repartizează, în ordine mai mult sau mai puţin cronologică, îndeosebi între Spania, Portugalia, Olanda, Franţa şi Anglia. În Anglia, la sfârşitul secolului al XVII-lea, ele se concentrează în mod sistematic în sistemul colonial, în sistemul împrumuturilor de stat, în sistemul fiscal modern şi în sistemul protecţionist. Aceste metode se bizuie, în parte, pe violenţa cea mai brutală, ca, de pildă, sistemul colonial. Toate însă folosesc puterea de stat, adică violenţa socială concentrată şi organizată, pentru a accelera procesul de transformare a modului de producţie feudal în mod de producţie capitalist şi pentru a scurta stadiile de tranziţie. Violenţa este moaşa oricărei societăţi vechi care poartă în pântece o societate nouă. Violenţa însăşi este o potenţă economică.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>O dată cu dezvoltarea producţiei capitaliste în cursul perioadei manufacturiere, opinia publică din Europa a pierdut ultima rămăşiţă de conştiinţă şi de ruşine. Naţiunile se mândreau în mod cinic cu orice infamie de vreme ce era un mijloc de acumulare a capitalului. Citiţi, de pildă, naivele anale comerciale ale filistinului A. Anderson. Aici e proclamat cu surle şi trâmbiţe ca un triumf al înţelepciunii politice engleze faptul că la încheierea păcii de la Utrecht, prin „asiento“, Anglia a silit Spania să-i recunoască dreptul de a face comerţ cu negri între Africa şi America spaniolă, comerţ pe care până atunci îl făcea numai între Africa şi Indiile occidentale engleze. Anglia a primit dreptul ca până în 1743 să livreze Americii spaniole câte 4.800 de negri anual. Prin aceasta se crea un paravan oficial pentru contrabanda engleză. Oraşul Liverpool s-a dezvoltat pe baza comerţului cu sclavi. Acest comerţ a fost metoda lui de acumulare primitivă. Şi astăzi „lumea bună“ din Liverpool este Pindarul comerţului cu sclavi, care — vezi lucrarea citată a doctorului Aikin apărută în 1795 — „face din spiritul comercial o pasiune, creează marinari minunaţi şi aduce o mulţime de bani“. În 1730 Liverpool avea pentru comerţul cu sclavi 15 corăbii, în 1751 53, în 1760 74, în 1770 96 şi în 1792 132.</p>', '<p>Introducând în Anglia sclavia copiilor, industria bumbacului a stimulat totodată transformarea sclaviei în Statele Unite, care până atunci avea o formă mai mult sau mai puţin patriarhală, într-un sistem comercial de exploatare. În general, sclaviei voalate a muncitorilor salariaţi în Europa îi trebuia drept piedestal sclavia sans phrase [nevoalată] în Lumea nouă.</p>', '<p>Tantae molis erat <a href="javascript:void(0);" id="n175">[175]</a> de a se crea condiţii pentru manifestarea liberă a „legilor naturale eterne“ ale modului de producţie capitalist, de a se desăvârşi procesul de separare a muncitorilor de condiţiile muncii lor, de a se transforma la un pol mijloacele sociale de producţie şi mijloacele de subzistenţă în capital, iar la polul opus masele populare în muncitori salariaţi, în „săraci care muncesc“ liberi, acest produs uimitor al istoriei moderne. Dacă, după Augier, banii „vin pe lume cu pete naturale de sânge pe unul din obraji“, capitalul vine pe lume mânjit de sânge şi pătat pe tot trupul din cap până în picioare.</p>', '<p>\xa0</p>', '<p class="mid" style="text-align: center;"><b>7. Tendinţa istorică a acumulării capitaliste</b></p>', '<p><a id="cit86"></a>Aşadar, la ce se reduce acumularea primitivă a capitalului, adică geneza lui istorică? În măsura în care nu este transformare directă a sclavilor şi a şerbilor în muncitori salariaţi, prin urmare simplă schimbare de formă, ea nu înseamnă decât exproprierea producătorilor nemijlociţi, adică desfiinţarea proprietăţii private, bazată pe munca proprie.</p>', '<p>Proprietatea privată, ca opus al proprietăţii colective, sociale, nu există decât acolo unde mijloacele de muncă şi condiţiile exterioare ale muncii aparţin unor persoane particulare. Dar în funcţie de faptul că aceste persoane particulare sunt muncitori sau cei care nu muncesc, se schimbă însuşi caracterul proprietăţii private. Infinitatea de nuanţe pe care ea le prezintă la prima vedere nu reflectă decât stările intermediare aflate între aceste două extreme.</p>', '<p>Proprietatea privată a muncitorului asupra mijloacelor sale de producţie este baza micii producţii, iar mica producţie este o condiţie necesară pentru dezvoltarea producţiei sociale şi a individualităţii libere a muncitorului însuşi. E drept că acest mod de producţie există şi în sclavagism, şi în feudalism, precum şi în alte relaţii de dependenţă personală. Dar el nu înfloreşte, nu-şi desfăşoară întreaga energie, nu-şi cucereşte forma clasică adecvată decât acolo unde muncitorul este proprietar privat liber al condiţiilor sale de muncă folosite de el însuşi, acolo unde ţăranul este proprietar al ogorului pe care îl cultivă, iar meseriaşul proprietar al uneltelor pe care le mânuieşte cu virtuozitate.</p>', '<p>Acest mod de producţie presupune fărâmiţarea pământului şi a celorlalte mijloace de producţie. El exclude atât concentrarea acestora din urmă, cât şi cooperarea, diviziunea muncii în cadrul aceloraşi procese de producţie, dominarea şi reglementarea socială a naturii, dezvoltarea liberă a forţelor de producţie sociale. El nu este compatibil decât cu limitele naturale, înguste ale producţiei şi ale societăţii. A-l eterniza ar însemna, după cum spune pe bună dreptate Pecqueur, „a decreta mediocritatea generală“. Pe o anumită treaptă de dezvoltare, el produce mijloacele materiale ale propriei sale distrugeri. Din acest moment în societate se trezesc forţe şi pasiuni care se simt încătuşate de el. Acest mod de producţie trebuie desfiinţat şi este desfiinţat. Desfiinţarea lui, transformarea mijloacelor de producţie individuale şi fărâmiţate în mijloace de producţie socialmente concentrate, deci a proprietăţii minuscule a multora într-o uriaşă proprietate a câtorva, adică exproprierea pământului maselor populare largi, exproprierea mijloacelor lor de subzistenţă şi uneltelor lor de muncă, această îngrozitoare şi anevoioasă expropriere a maselor populare, constituie preistoria capitalului. Ea cuprinde o serie întreagă de metode violente, dintre care am menţionat mai sus numai pe cele mai importante, care au făcut epocă ca metode ale acumulării primitive a capitalului. Exproprierea producătorilor nemijlociţi se face cu vandalismul cel mai necruţător şi sub impulsul patimilor celor mai infame, mai murdare, mai meschine şi mai odioase. Proprietatea privată, dobândită prin muncă proprie şi bazată, ca să zicem aşa, pe contopirea muncitorului individual, independent, cu condiţiile sale de muncă, este înlăturată de proprietatea privată capitalistă, bazată pe exploatarea muncii altuia, dar libere din punct de vedere formal.</p>', '<p>Când acest proces de transformare a destrămat în profunzime şi în amploare societatea veche, când muncitorii au fost transformaţi în proletari, iar condiţiile lor de muncă în capital, când modul de producţie capitalist stă pe propriile sale picioare, atunci socializarea ulterioară a muncii, transformarea ulterioară a pământului şi a celorlalte mijloace de producţie în mijloace de producţie exploatate pe scară socială, deci comune, prin urmare exproprierea ulterioară a proprietarilor privaţi, capătă o formă nouă. Cel ce urmează să fie expropriat acum nu mai este muncitorul care lucrează independent, ci capitalistul care exploatează un număr mare de muncitori.</p>', '<p>Această expropriere se înfăptuieşte prin jocul legilor imanente ale producţiei capitaliste însăşi, prin centralizarea capitalurilor. Un capitalist răpune un număr mare de alţi capitalişti. Mână în mână cu această centralizare, adică cu exproprierea unui număr mare de capitalişti de către un număr mic, se dezvoltă pe o scară mereu crescândă cooperarea în procesul muncii, aplicarea tehnică conştientă a ştiinţei, exploatarea sistematică a pământului, transformarea mijloacelor de muncă în mijloace de muncă ce nu pot fi folosite decât în comun, economisirea tuturor mijloacelor de producţie prin folosirea lor ca mijloace de producţie ale unei munci sociale combinate, atragerea tuturor popoarelor în orbita pieţei mondiale şi prin aceasta caracterul internaţional al regimului capitalist. O dată cu micşorarea continuă a numărului magnaţilor capitalului, care uzurpă şi monopolizează toate avantajele acestui proces de transformare, creşte mizeria, asuprirea, înrobirea, degradarea, exploatarea, dar şi revolta clasei muncitoare, al cărei număr sporeşte neîncetat şi care este educată, unită şi organizată prin însuşi mecanismul procesului de producţie capitalist. Monopolul capitalului devine o cătuşe pentru modul de producţie care a înflorit o dată cu el şi prin el. <a id="cit87"></a>Centralizarea mijloacelor de producţie şi socializarea muncii ajung la un punct la care devin incompatibile cu învelişul lor capitalist. Acesta este sfărâmat. Proprietăţii private capitaliste i-a sunat ceasul. Expropriatorii sunt expropriaţi.</p>', '<p>Modul de însuşire capitalist, care rezultă din modul de producţie capitalist, deci proprietatea privată capitalistă, este prima negaţie a proprietăţii private individuale, bazată pe munca proprie. Dar producţia capitalistă generează cu necesitatea unui proces natural propria ei negare. Aceasta este negarea negaţiei. Ea nu restabileşte proprietatea privată, ci proprietatea individuală, dar pe baza realizărilor erei capitaliste: a cooperării şi a proprietăţii comune asupra pământului şi asupra mijloacelor de producţie produse de munca însăşi.</p>', '<p>Transformarea proprietăţii private fărâmiţate, bazată pe munca proprie a indivizilor, în proprietate capitalistă este, desigur, un proces mult mai îndelungat, mai violent şi mai dificil decât transformarea proprietăţii capitaliste, care în fapt se bazează deja pe producţia socială, în proprietate socială. Acolo era vorba de exproprierea maselor populare de către un număr restrâns de uzurpatori; aici este vorba de exproprierea unui număr restrâns de uzurpatori de către masele populare.</p>'],
'idChr': '2.08.15text',
'title': `Capitolul douăzeci şi patru. Aşa-numita acumulare primitivă`,
'info': 'Marx (1867): Capitalul. Cartea I',
},
{'year': '1863—1883',
'image': 'marx',
'content': ['<h6 style="text-align: center;">Tendinţa de scădere a ratei profitului</h6>', '<p>Dat fiind că dezvoltarea forţei productive a muncii are loc în mod foarte inegal în diferitele ramuri industriale, nu numai în ceea ce priveşte gradul ei, dar adesea şi în sens contrar, rezultă că masa profitului mijlociu (= plusvaloarea) trebuie să fie cu mult inferioară nivelului la care trebuie să ne aşteptăm având în vedere dezvoltarea forţei productive în ramurile industriale cele mai avansate. Faptul că dezvoltarea forţei productive în diferitele ramuri industriale are loc nu numai în proporţii foarte diferite, ci adesea şi în sens contrar se datoreşte nu numai anarhiei concurenţei şi particularităţilor modului de producţie burghez. Productivitatea muncii mai este legată şi de condiţii naturale, care devin adesea mai puţin rodnice, în acelaşi raport în care creşte productivitatea — în măsura în care aceasta depinde de condiţiile sociale. De aceea în aceste sfere diferite ale producţiei are loc o mişcare contrară: într-un loc progres, în altul regres. Să ne gândim, de pildă, numai la influenţa anotimpurilor, de care depinde cantitatea celei mai mari părţi a materiilor prime, la despăduriri, la secătuirea minelor de cărbune şi de fier etc.</p>', '<p>Dacă partea circulantă a capitalului constant — materia primă etc. — creşte mereu în ceea ce priveşte masa, proporţional cu forţa productivă a muncii, altfel stau lucrurile cu capitalul fix — clădirile, maşinile, instalaţiile de iluminat şi încălzit etc. O dată cu creşterea dimensiunilor lor, maşinile se scumpesc absolut, dar se ieftinesc relativ. Dacă cinci muncitori produc de zece ori mai multe mărfuri decât înainte, din această cauză cheltuirea de capital fix nu se înzeceşte; deşi valoarea acestei părţi din capitalul constant creşte o dată cu dezvoltarea forţei productive, ea nu creşte nici pe departe în aceeaşi proporţie. Am subliniat în repetate rânduri deosebirea care există între raportul dintre capitalul constant şi capitalul variabil aşa cum se exprimă el în scăderea ratei profitului şi acelaşi raport aşa cum se exprimă, o dată cu dezvoltarea productivităţii muncii, în fiecare marfă şi în preţul ei.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Creşterea minimului de capital care este necesar o dată cu creşterea forţei productive pentru exploatarea cu succes a unei întreprinderi industriale independente se manifestă în cadrul concurenţei astfel: De îndată ce introducerea unor utilaje noi, mai costisitoare, s-a generalizat, capitalurile mai mici sunt excluse din producţie. Numai în stadiul iniţial al introducerii invenţiilor mecanice în diferitele sfere de producţie capitalurile mai mici pot funcţiona aici independent. Pe de altă parte, întreprinderi foarte mari, cu părţi extrem de mari de capital constant, cum sunt căile ferate, nu au rată mijlocie a profitului, ci numai o parte din aceasta, un procent. Altminteri rata generală a profitului ar scădea şi mai mult. Dimpotrivă, o mare concentrare de capitaluri sub formă de acţiuni îşi găseşte aici un câmp de activitate nemijlocit.</p>', '<p>Creşterea capitalului, prin urmare acumularea capitalului, include scăderea ratei profitului numai în măsura în care, o dată cu această creştere, în raportul dintre părţile componente organice ale capitalului intervin modificările menţionate mai sus. Dar, în pofida transformărilor neîncetate şi zilnice în modul de producţie, când o parte din capitalul total, când alta, mai mare sau mai mică, continuă să fie acumulată un anumit timp, pe baza unui raport mijlociu dat între aceste părţi componente, astfel că creşterea acestei părţi nu determină nici o schimbare organică şi, prin urmare, nu determină apariţia unor cauze de scădere a ratei profitului. Această creştere permanentă a capitalului, deci şi extindere a producţiei, pe baza vechilor metode de producţie, care merge liniştit înainte în timp ce alături de ea se introduc metode noi, este iarăşi o cauză care face ca rata profitului să nu scadă în aceeaşi măsură în care creşte capitalul total al societăţii.</p>', '<p>Creşterea numărului absolut de muncitori, în pofida scăderii relative a capitalului variabil cheltuit pentru salariu, nu are loc şi nici nu este uniformă în toate ramurile de producţie. În agricultură reducerea muncii vii poate fi absolută.</p>', '<p>De altfel creşterea absolută a numărului muncitorilor salariaţi, în pofida scăderii lui relative, este o necesitate a modului de producţie capitalist. Pentru acest mod de producţie, muncitorii devin inutili de îndată ce nu mai este nevoie ca ei să lucreze 12—15 ore pe zi. O dezvoltare a forţelor de producţie, care ar micşora numărul absolut al muncitorilor, adică ar da întregii naţiuni posibilitatea să-şi realizeze producţia totală într-o perioadă de timp mai scurtă, ar provoca o revoluţie, fiindcă ar lăsa majoritatea populaţiei fără ocupaţie. Aici se manifestă din nou limita specifică producţiei capitaliste, precum şi faptul că ea nu este nicidecum forma absolută de dezvoltare a forţelor de producţie şi de creare a avuţiei, ci, dimpotrivă, că la un moment dat intră în conflict cu această dezvoltare. Conflictul acesta se manifestă parţial prin crize periodice, care sunt cauzate de faptul că o parte sau alta a populaţiei muncitoare devine inutilă în vechea ei profesiune. Limita producţiei capitaliste este timpul excedentar al muncitorilor. Surplusul de timp absolut pe care-l câştigă societatea nu prezintă interes pentru producţia capitalistă. Dezvoltarea forţei productive are importanţă pentru ea numai în măsura în care sporeşte timpul de supramuncă al clasei muncitoare, şi nu în măsura în care reduce timpul de muncă necesar producţiei materiale; în felul acesta producţia capitalistă se mişcă în contradicţii.</p>', '<p>Am văzut că acumularea crescândă a capitalului include o concentrare crescândă a lui. În felul acesta creşte puterea capitalului, separarea condiţiilor sociale de producţie, personificate în capitalist, de producătorii reali. Capitalul se manifestă din ce în ce mai mult ca o forţă socială al cărei funcţionar este capitalistul şi care nu se mai află în nici un raport cu ceea ce poate crea munca unui singur individ. El este o forţă socială înstrăinată, de sine stătătoare, care se opune societăţii ca lucru şi ca forţă a capitalistului datorată acestui lucru. Contradicţia dintre forţa socială generală în care se transformă capitalul şi puterea particulară a diferiţilor capitalişti asupra condiţiilor sociale ale producţiei devine tot mai flagrantă şi presupune desfiinţarea acestei relaţii, deoarece presupune totodată transfomarea condiţiilor de producţie în condiţii de producţie generale, colective, sociale. Această transformare este determinată de dezvoltarea forţelor de producţie în cadrul producţiei capitaliste şi de modul în care are loc această dezvoltare.</p>', '<table style="width: 30%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Nici un capitalist nu introduce de bunăvoie o nouă metodă de producţie, oricât ar fi ea de productivă şi oricât de mult ar spori ea rata plusvalorii, de vreme ce ea micşorează rata profitului. Dar fiecare nouă metodă de producţie ieftineşte mărfurile. De aceea, la început capitalistul le vinde peste preţul lor de producţie, şi poate chiar peste valoarea lor. El îşi însuşeşte diferenţa dintre cheltuielile de producţie ale acestor mărfuri şi preţul de piaţă al celorlalte mărfuri produse cu cheltuieli de producţie mai mari. El poate face acest lucru deoarece timpul mediu de muncă socialmente necesar pentru producerea acestor mărfuri este mai mare decât timpul de muncă necesar în condiţiile noii metode de producţie. Procedeele lui de producţie sunt deasupra nivelului mediu al procedeelor sociale. Dar concurenţa le generalizează şi le supune legii generale. Atunci se produce scăderea ratei profitului — la început în sfera lui de producţie, iar apoi ea se egalizează cu celelalte; astfel această scădere este total independentă de voinţa capitalistului.</p>', '<p>La acest punct trebuie menţionat că această lege acţionează şi în sferele de producţie al căror produs nu intră nici direct, nici indirect în consumul muncitorilor sau în condiţiile de producţie ale mijloacelor lor de subzistenţă; ea acţionează prin urmare şi în sferele de producţie în care nici o ieftinire a mărfurilor nu poate spori plusvaloarea relativă sau ieftini preţul forţei de muncă. (Desigur că în toate aceste ramuri ieftinirea capitalului constant poate spori rata profitului dacă gradul de exploatare a muncitorului rămâne neschimbat.) De îndată ce noua metodă de producţie începe să se extindă — şi astfel se dovedeşte în fapt că mărfurile acestea pot fi produse mai ieftin —, capitaliştii care menţin vechile condiţii de producţie sunt siliţi să-şi vândă produsele sub preţul lor integral de producţie, deoarece valoarea acestor mărfuri a scăzut, iar timpul de muncă necesar pentru producerea lor este mai mare decât cel social. Cu un cuvânt — şi aceasta apare ca un efect al concurenţei —, ei sunt siliţi să introducă noua metodă de producţie, în care raportul dintre capitalul variabil şi capitalul constant este mai mic.</p>', '<p>Toate împrejurările care fac ca folosirea maşinilor să ieftinească preţul mărfurilor produse cu ajutorul lor se reduc invariabil la micşorarea cantităţii de muncă absorbită de unitatea de marfă; în al doilea rând însă — la micşorarea părţii de uzură a maşinilor a cărei valoare intră în unitatea de marfă. Cu cât uzura maşinii este mai lentă, cu atât ea se repartizează asupra unui număr mai mare de mărfuri, cu atât mai multă muncă vie înlocuieşte maşina până în momentul reproducerii ei. În ambele cazuri cantitatea şi valoarea capitalului constant fix cresc în raport cu cel variabil.</p>', '<blockquote>„Când toate celelalte condiţii rămân neschimbate, capacitatea unei naţiuni de a economisi din profiturile ei se schimbă o dată cu schimbările survenite în rata profitului; această capacitate este mare când rata profitului este ridicată şi mai mică când aceasta e scăzută; dar când rata profitului scade, toate celelalte condiţii nu rămân neschimbate... O rată a profitului scăzută este de obicei însoţită de o acumulare rapidă în raport cu cifra populaţiei, cum este cazul în Anglia... o rată a profitului ridicată este însoţită de o acumulare mai lentă în raport cu cifra populaţiei“ [original în engleză]. Exemple: Polonia, Rusia, India etc. (Richard Jones. „An Introductory Lecture on Pol. Econ.“, London 1833, p. 50 et seq.)</blockquote>', '<p>Jones relevă pe bună dreptate faptul că, deşi rata profitului scade, inducements and faculties to accumulate [prilejurile şi posibilităţile de acumulare] cresc. În primul rând, ca urmare a sporirii suprapopulaţiei relative. În al doilea rând, pentru că o dată cu creşterea productivităţii muncii creşte şi masa valorilor de întrebuinţare reprezentate de una şi aceeaşi valoare de schimb, deci creşte masa elementelor materiale ale capitalului. În al treilea rând, pentru că apar noi şi variate ramuri de producţie. În al patrulea rând, datorită dezvoltării sistemului de credit, societăţilor pe acţiuni etc. şi, legat de aceasta, datorită uşurinţei cu care banii se transformă în capital fără ca posesorul lor să devină capitalist industrial. În al cincilea rând, datorită creşterii trebuinţelor şi a tendinţei de îmbogăţire. În al şaselea rând, datorită creşterii masei investiţiilor de capital fix etc.</p>', '<table style="width: 30%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Cele trei momente principale ale producţiei capitaliste sunt următoarele:</p>', '<p>1. Concentrarea mijloacelor de producţie în mâini puţine, din care cauză ele încetează de a mai fi proprietate a muncitorilor nemijlociţi, transformându-se, dimpotrivă, în forţe sociale ale producţiei, deşi iniţial sub forma de proprietate privată a capitaliştilor. Aceştia sunt trustees [mandatari] ai societăţii burgheze, dar bagă în buzunar toate roadele acestui mandat.</p>', '<p>2. Organizarea muncii însăşi ca muncă socială: prin cooperare, diviziunea muncii şi îmbinarea muncii cu ştiinţele naturii.</p>', '<p>Sub ambele aspecte modul de producţie capitalist desfiinţează proprietatea privată şi munca privată, deşi sub forme diametral opuse.</p>', '<p>3. Crearea pieţei mondiale.</p>', '<p>În raport cu populaţia, uriaşa forţă productivă, forţă productivă care se dezvoltă în cadrul modului de producţie capitalist, şi creşterea, chiar dacă nu în aceeaşi proporţie, a valorilor-capital (nu numai a substratului lor material), care cresc mult mai rapid decât populaţia, sunt în contradicţie cu baza tot mai îngustă în comparaţie cu creşterea avuţiei — bază pentru care acţionează această uriaşă forţă productivă — şi cu condiţiile de valorificare a acestui capital în continuă creştere. De aici crizele.\r\n</p>'],
'idChr': '2.09.01text',
'title': `Tendinţa de scădere a ratei profitului`,
'info': 'Marx (1863—1883): Capitalul. Cartea a III-a',
},
{'year': '1863—1883',
'image': 'marx',
'content': ['<h6 style="text-align: center;">Despre necesitate şi libertate</h6>', '<p>Am văzut <a href="javascript:void(0);" id="n177">[177]</a> că procesul de producţie capitalist este o formă istoriceşte determinată a procesului de producţie social în genere. Acesta din urmă este atât un proces de producţie a condiţiilor materiale de existenţă a vieţii omului, cât şi un proces care are loc în cadrul unor relaţii de producţie istorice-economice specifice, un proces care produce şi reproduce tocmai aceste relaţii de producţie şi, în consecinţă, pe exponenţii acestui proces, condiţiile lor materiale de existenţă şi relaţiile dintre ei, adică forma social-economică determinată a acestora din urmă. Căci totalitatea acestor relaţii, relaţiile dintre exponenţii acestei producţii şi natură şi relaţiile dintre ei, în condiţiile cărora ei produc, constituie tocmai societatea considerată din punctul de vedere al structurii ei economice. Procesul de producţie capitalist se desfăşoară ca şi procesele de producţie anterioare, în anumite condiţii materiale, care sunt însă în acelaşi timp purtătoarele unor relaţii sociale determinate între indivizi în cursul procesului de reproducere a vieţii lor. Acele condiţii, ca şi aceste relaţii sunt, pe de o parte, premisele, iar pe de altă parte rezultatele şi creaţiile procesului de producţie capitalist; ele sunt produse şi reproduse de către acesta. Am mai văzut: capitalul — iar capitalistul nu este decât capital personificat şi funcţionează în procesul de producţie numai ca purtător al capitalului — stoarce în procesul social de producţie respectiv o anumită cantitate de supramuncă de la producătorii direcţi sau de la muncitori, fără nici un echivalent şi care, prin natura ei, rămâne întotdeauna o muncă silită, deşi pare să fie rezultatul unei înţelegeri libere în baza unui contract. Această supramuncă se exprimă în plusvaloare, şi această plusvaloare există în plusprodus. Supramunca în genere, ca muncă care depăşeşte limita nevoilor date, trebuie să existe întotdeauna. Dar în sistemul capitalist, ca şi în cel sclavagist etc., ea are o formă antagonistă, şi este completată de parazitismul total al unei părţi a societăţii. Asigurarea împotriva unor situaţii neprevăzute şi extinderea progresivă şi necesară a procesului de reproducţie, extindere corespunzătoare creşterii nevoilor şi sporirii populaţiei, reclamă o anumită cantitate de supramuncă, ceea ce din punct de vedere capitalist se numeşte acumulare. Unul din aspectele civilizatoare ale capitalului constă în aceea că, spre deosebire de formele anterioare, sclavagismul, iobăgia etc., el impune această supramuncă într-un mod şi în condiţii mai favorabile dezvoltării forţelor de producţie şi a relaţiilor sociale, precum şi creării elementelor necesare unei noi forme (höhere Neubildung) superioare. Aceasta permite, pe de o parte, atingerea unei etape în care dispar constrângerea şi monopolizarea dezvoltării sociale (inclusiv a avantajelor ei materiale şi intelectuale) de către o parte a societăţii în detrimentul celeilalte; pe de altă parte, această etapă creează mijloacele materiale şi face posibilă apariţia unor relaţii care, într-o formă superioară a societăţii, vor face posibilă îmbinarea acestei supramunci cu o mai mare limitare a timpului consacrat muncii materiale în genere. Căci, în funcţie de dezvoltarea forţei productive a muncii, supramunca poate fi mare în condiţii când ziua de muncă este scurtă şi poate fi relativ mică în condiţii când ziua de muncă este lungă. Dacă timpul de muncă necesar = 3 şi supramunca = 3, atunci ziua de muncă totală = 6, iar rata supramuncii = 100%. Dacă munca necesară = 9 şi supramunca = 3, ziua de muncă totală = 12, iar rata supramuncii nu este decât de 33<sup>1</sup>/<sub>3</sub>%. Valoarea de întrebuinţare produsă într-un timp determinat, deci şi într-un timp de supramuncă determinat, este, aşadar, în funcţie de productivitatea muncii. Avuţia reală a societăţii şi posibilitatea lărgirii permanente a procesului ei de reproducţie nu depind deci de durata supramuncii, ci de productivitatea ei şi de asigurarea într-o măsură mai mare sau mai mică a condiţiilor de producţie în care ea se desfăşoară. Imperiul libertăţii începe de fapt abia acolo unde încetează munca impusă de nevoie şi de oportunitatea exterioară; prin firea lucrurilor, acest imperiu se situează deci în afara sferei producţiei materiale propriu-zise. <a id="cit111"></a>Aşa cum omul primitiv trebuie să lupte cu natura pentru satisfacerea nevoilor lui, pentru conservarea şi reproducerea vieţii lui, tot aşa trebuie să lupte şi omul civilizat, în toate formele sociale, în toate modurile de producţie posibile. Pe măsură ce omul evoluează, acest imperiu al necesităţii naturale se lărgeşte, deoarece cresc trebuinţele lui; în acelaşi timp însă se dezvoltă şi forţele de producţie care satisfac aceste trebuinţe. În acest domeniu libertatea constă numai în aceea că omul colectiv, producătorii asociaţi reglementează în mod raţional schimbul de substanţe cu natura, îl controlează, nu mai sunt dominaţi de el ca de o forţă oarbă, îl realizează cheltuind minimum de energie în condiţiile cele mai demne şi mai adecvate naturii umane. Dar această activitate continuă să fie un imperiu al necesităţii. Dincolo de limitele lui începe dezvoltarea forţelor omeneşti, considerată ca scop în sine, începe adevăratul imperiu al libertăţii, care însă nu se poate dezvolta decât pe acest imperiu al necesităţii, ca bază a lui. Condiţia esenţială este reducerea zilei de muncă.\r\n</p>'],
'idChr': '2.09.02text',
'title': `Despre necesitate şi libertate`,
'info': 'Marx (1863—1883): Capitalul. Cartea a III-a',
},
{'year': '1863—1883',
'image': 'marx',
'content': ['<h6 style="text-align: center;">Capitolul cincizeci şi doi. Clasele</h6>', '<p>Cei ce nu au o altă proprietate decât forţa lor de muncă, împreună cu proprietarii capitalului şi proprietarii funciari, ale căror surse respective de venituri sunt salariul, profitul şi renta funciară, aşadar muncitorii salariaţi, capitaliştii şi proprietarii funciari formează cele trei mari clase ale societăţii moderne, bazate pe modul de producţie capitalist.</p>', '<p>În Anglia, societatea modernă a atins, incontestabil, în ceea ce priveşte structura ei economică, cea mai amplă şi mai clasică dezvoltare. Totuşi, nici aici această împărţire în clase nu se prezintă în toată puritatea ei. Şi aici trepte intermediare şi de tranziţie estompează pretutindeni (deşi la sate incomparabil mai puţin decât la oraşe) liniile de demarcaţie. Dar în analiza pe care o facem, acest fapt este lipsit de importanţă. Am văzut că tendinţa permanentă şi legea de dezvoltare a modului de producţie capitalist constă în a separa tot mai mult de muncă mijloacele de producţie şi de a concentra tot mai mult în grupuri mari mijloacele de producţie răzleţite, deci de a transforma munca în muncă salariată, iar mijloacele de producţie în capital. Acestei tendinţe îi corespunde, pe de altă parte, separarea proprietăţii funciare de capital şi de muncă, adică transformarea întregii proprietăţi funciare într-o formă a proprietăţii funciare care să corespundă modului de producţie capitalist.</p>', '<p>Prima întrebare la care trebuie să răspundem este următoarea: Ce constituie o clasă? Răspunsul decurge de la sine din răspunsul la o altă întrebare, şi anume: Ce face ca muncitorii salariaţi, capitaliştii, proprietarii funciari să constituie cele trei mari clase sociale?</p>', '<p>La prima vedere — identitatea veniturilor şi a surselor de venituri. Sunt trei mari grupuri sociale, ale căror componenţi, adică indivizii care le constituie, trăiesc respectiv, din salariu, profit şi rentă funciară, din valorificarea forţei lor de muncă, a capitalului lor şi a proprietăţii lor funciare.</p>', '<p>Dar din acest punct de vedere, medicii şi funcţionarii, de exemplu, ar constitui şi ei două clase, căci ei fac parte din două grupuri sociale diferite, iar veniturile membrilor fiecăruia dintre aceste grupuri provin din aceeaşi sursă. Acelaşi lucru este valabil şi pentru infinita varietate de interese şi situaţii pe care diviziunea muncii sociale o creează în rândurile muncitorilor, ca şi în rândurile capitaliştilor şi ale proprietarilor funciari — aceştia din urmă, de exemplu, împărţindu-se în posesori de vii, posesori de terenuri arabile, posesori de păduri, posesori de mine, posesori de heleştee.</p>', '<p class="noind" style="text-align: center;">{ Aici manuscrisul se întrerupe. }\r\n</p>'],
'idChr': '2.09.03text',
'title': `Capitolul cincizeci şi doi. Clasele`,
'info': 'Marx (1863—1883): Capitalul. Cartea a III-a',
},
{'year': '1863',
'image': 'marx',
'content': ['<h6 style="text-align: center;">[8. Negarea de către Ricardo a supraproducţiei generale. Posibilitatea crizei rezultă din contradicţiile interne ale mărfii şi ale banilor]</h6>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În ceea ce priveşte crizele, toţi autorii care descriu mişcarea reală a preţurilor sau toţi practicienii care scriu în anumite momente ale crizei ignoră flecăreala pseudoteoretică şi se mulţumesc să declare că ceea ce în teorie abstractă este just — şi anume faptul că nu sunt posibile gluts of market [suprasaturări ale pieţei] — în practică este greşit. Repetarea regulată a crizelor a redus de fapt acest galimatias al lui Say şi al altora la nivelul unei frazeologii care se foloseşte numai „in times of prosperity, but is thrown to the winds in times of crisis“ [în timpuri de prosperitate, dar este aruncată peste bord în timpuri de criză].</p>', '<p>Crizele pieţei mondiale sunt expresia contradicţiilor şi antagonismelor producţiei burgheze care izbucnesc violent. În loc să analizeze însă în ce constă elementele antagoniste care provoacă catastrofa, apologeţii se mulţumesc să nege catastrofa şi, în ciuda periodicităţii ei legice, susţin cu încăpăţânare că dacă producţia ar fi condusă după manuale, nu s-ar ajunge niciodată la crize. Apologia constă aici în falsificarea celor mai simple relaţii economice şi mai ales în faptul că opoziţia este considerată unitate.</p>', '<p>Dacă, de pildă, cumpărarea şi vânzarea, sau metamorfoza mărfii reprezintă o unitate a două procese sau, mai exact, trecerea unui proces prin două faze opuse, dacă această mişcare este deci în mod esenţial unitatea ambelor faze, asta este în mod tot atât de esenţial şi separarea lor, transformarea lor în ceva independent una faţă de alta. Întrucât însă ele sunt totuşi lăuntric legate una de alta, separarea unor momente lăuntric legate se poate <i>manifesta</i> numai în mod violent, ca un proces distructiv. Tocmai prin <i>criză</i> se manifestă forţa efectivă a unităţii lor, a unităţii diferitelor lor momente, a deosebirilor. Independenţa pe care o capătă unele faţă de altele momentele care sunt legate reciproc şi care se completează unul pe celălalt este nimicită în mod violent. Criza dezvăluia deci unitatea unor momente care au devenit independente unul faţă de altul. Fără această unitate lăuntrică a unor momente care par indiferente unele faţă de altele nici nu ar exista criză. Dar nu, spune economistul apologet. Întrucât există unitate, <i>nu</i> poate exista <i>criză</i>. Or, aceasta, la rândul său, nu înseamnă altceva decât a afirma că unitatea opuşilor exclude opoziţia lor.</p>', '<p>Pentru a dovedi că producţia capitalistă nu poate duce la crize generale, sunt negate toate condiţiile ei şi toate determinările formei ei sociale, toate principiile ei şi toate differentiae specificae, într-un cuvânt se neagă însăşi <i>producţia capitalistă şi</i>, în fond, se încearcă a se dovedi că dacă modul de producţie capitalist nu ar fi o formă de producţie socială specifică, dezvoltată specific, ci un mod de producţie care precedă primii germeni ai capitalismului, antagonismele şi contradicţiile proprii lui, deci şi manifestarea lor violentă sub formă de crize nu ar exista.</p>', '<blockquote>„Produsele“ — spune Ricardo urmându-l pe Say — „sunt întotdeauna cumpărate cu produse sau cu servicii, banii sunt doar mijlocitorul prin care se efectuează schimbul“. [Versiunea românească, vol. I, p. 222].</blockquote>', '<p>Prin urmare, aici, în primul rând, <i>marfa</i> care cuprinde opoziţia dintre valoarea de schimb şi valoarea de întrebuinţare se transformă pur şi simplu în produs (valoare de întrebuinţare), iar schimbul de mărfuri se transformă deci într-un simplu troc, într-un comerţ cu valori de întrebuinţare. Suntem împinşi înapoi la ceea ce se petrecea nu numai înainte de producţia capitalistă, dar chiar şi înainte de producţia de mărfuri simplă, iar un fenomen atât de complex al producţiei capitaliste cum este criza pieţei mondiale, ei îl eludează negând pur şi simplu prima condiţie a producţiei capitaliste, şi anume condiţia că produsul trebuie să fie marfă, trebuie de aceea să apară sub formă de bani şi să parcurgă procesul metamorfozei. În loc să se vorbească despre munca salariată, se vorbeşte despre „services“, cuvânt din care de asemenea este eliminată determinarea specifică a muncii salariate şi a consumului ei, şi anume însuşirea ei de a spori valoarea mărfurilor pe care se schimbă ea, de a da naştere plusvalorii, eliminându-se totodată şi raportul specific datorită căruia banii şi mărfurile se transformă în capital. <i>„Service“</i> este munca luată numai ca <i>valoare de întrebuinţare</i> (or, aceasta este ceva secundar în producţia capitalistă), tot aşa cum în cuvântul „produs“ esenţa <i>mărfii</i> şi contradicţia cuprinsă în ea rămân ascunse. În acest caz este cu totul consecvent ca <i>banii</i> să fie consideraţi ca simplu mijlocitor al schimbului de produse şi nu ca formă esenţială şi imperios necesară a existenţei mărfii, care în mod necesar trebuie să fie prezentată ca valoare de schimb, ca muncă socială generală. Întrucât printr-o asemenea transformare a mărfii în simplă valoare de întrebuinţare (produs), se anihilează esenţa valorii de schimb, tot atât de uşor devine posibil — sau, mai exact, necesar — să se nege <i>banii</i> ca formă esenţială a mărfii, formă care în procesul metamorfozei devine independentă faţă de forma iniţială a mărfii.</p>', '<p>Prin urmare, aici, în raţionamentele lor, ei eludează problema crizelor, omiţând sau negând premisele de la care porneşte producţia capitalistă: existenţa produsului ca marfă, dedublarea mărfii în marfă şi bani, momentele de separare în schimbul de mărfuri care rezultă din această dedublare, în sfârşit raportul dintre bani sau marfă şi munca salariată.</p>', '<p>De altfel, situaţia nu se prezintă mai bine nici la economiştii (ca, de pildă, J. St. Mill) care vor să explice crizele prin aceste simple <i>posibilităţi</i> de criză cuprinse în metamorfoza mărfurilor, de pildă prin separarea cumpărării de vânzare. Aceste determinări care explică posibilitatea crizei sunt departe de a explica realitatea ei, de a explica <i>de ce</i> fazele procesului intră într-un asemenea conflict încât numai prin criză, printr-un proces violent îşi pot manifesta unitatea lăuntrică. Această <i>separare</i> se manifestă în criză; ea este forma elementară a crizei. <i>A explica</i> criza prin această formă elementară a ei înseamnă a explica existenţa ei prin ceea ce exprimă existenţa ei în forma ei cea mai abstractă, adică a explica criza prin criză.</p>', '<blockquote>„Nimeni“ — spune Ricardo — „nu produce decât în vederea consumului <i>sau vânzării</i> şi nimeni nu vinde, niciodată, decât cu intenţia de a <i>cumpăra</i> altă marfă oarecare, care îi este imediat folositoare, sau care poate contribui la <i>producţia viitoare</i>. Producând, deci, el devine în mod firesc fie consumatorul propriilor sale bunuri“ (goods), „fie cumpărătorul, sau consumatorul bunurilor unei alte persoane. Nu se poate presupune că producătorul va fi pentru <i>multă vreme</i> greşit informat despre mărfurile pe care le poate produce în modul cel mai avantajos, spre a atinge scopul pe care îl are în vedere şi anume <i>posesiunea altor bunuri;</i> şi deci, nu e probabil că <i>va continua</i> să producă o marfă pentru care nu există nici o cerere“. [l.c. p. 339—340]. [Versiunea românească, vol. I, p. 220—221].</blockquote>', '<p>Această flecăreală copilărească este demnă de un Say, dar nu de Ric[ardo]. În primul rând, nici un capitalist nu produce pentru a consuma produsul său, iar atunci când vorbim despre producţia capitalistă, putem spune cu deplin temei: „nimeni nu produce în vederea consumului propriului său produs“, chiar dacă el foloseşte din nou unele părţi ale acestuia pentru consumul productiv. Aici însă este vorba despre consumul privat. Mai înainte se omisese că produsul este marfă. Acum se omite chiar diviziunea socială a muncii. În condiţiile sociale în care oamenii produc pentru ei înşişi, într-adevăr nu există crize, dar nu există nici producţie capitalistă. N-am auzit ca anticii, cu producţia lor bazată pe sclavagism, să fi cunoscut crizele, deşi şi în antichitate unii producători dădeau faliment. Prima parte a alternativei este un nonsens. La fel, a doua parte. Cel care a produs nu are de ales între a vinde sau a nu vinde. El trebuie <i>să vândă</i>. Şi iată că în condiţiile crizelor apare tocmai o asemenea situaţie în care el nu poate să vândă sau poate să vândă numai sub preţul de cost sau trebuie să vândă chiar în pierdere. Ce folos are el, şi chiar noi, de pe urma faptului că el a produs pentru a vinde? Problema constă tocmai în a şti ce împiedică această bună intenţie.</p>', '<p>Mai departe</p>', '<blockquote>„Nimeni nu <i>vinde</i> niciodată, decât cu intenţia de a <i>cumpăra</i> altă marfă, care îi este imediat folositoare, sau care poate contribui la producţia viitoare“.</blockquote>', '<p>Ce idilică prezentare a relaţiilor burgheze! Ric[ardo] uită chiar că cineva poate <i>vinde</i> pentru <i>a plăti</i> şi că aceste vânzări silite au un rol considerabil în crize. Efectuând o vânzare, intenţia imediată a capitalistului este de a transforma din nou marfa, sau, mai exact, capitalul-marfă în <i>capital bănesc</i> şi a <i>realiza</i> în felul acesta un câştig. Consumul — venitul — nu constituie câtuşi de puţin mobilul acestui proces, aşa cum se întâmplă în realitate când este vorba de o persoană care îşi vinde <i>mărfurile</i> numai pentru a le transforma în mijloace de subzistenţă. În condiţiile producţiei capitaliste însă, venitul apare ca un rezultat şi nu ca  un scop determinant. Fiecare <i>vinde</i> în primul rând pentru a vinde, adică pentru a transforma marfa în bani.</p>', '<p>În timpul crizei, omul poate fi foarte mulţumit dacă a vândut, iar la cumpărare el poate deocamdată nici să nu se gândească. Desigur, pentru ca valoarea realizată să poată funcţiona din nou ca capital, ea trebuie să treacă prin procesul reproducţiei, adică trebuie să fie din nou schimbată pe muncă şi mărfuri. Criza însă este tocmai momentul perturbării şi întreruperii procesului reproducţiei. Iar această perturbare nu poate fi explicată prin afirmaţia că ea nu are loc în perioada în care nu există criză. Nu încape nici o îndoială că nimeni „will continually produce a commodity for which there is no demand“ [„nu va continua să producă o marfă pentru care nu există nici o cerere“] (p. 339—340), dar nimeni nici nu enunţă o ipoteză atât de absurdă. De altfel ea, în general, nu are absolut nici o continenţă cu problema în discuţie. Scopul producţiei capitaliste nu este în primul rând „the possession of other goods“ [posesiunea de alte bunuri], ci aproprierea of value, of money, of abstract wealth [valorii, a banilor, a avuţiei abstracte].</p>', '<p>Aici la baza raţionamentelor lui Ric[ardo] stă teza lui James Mill cu privire la „echilibrul metafizic dintre cumpărare şi vânzare“, analizată de mine mai sus, teză care vede în procesele cumpărării şi vânzării <i>numai</i> unitatea, dar nu şi separarea. De aici şi următoarea afirmaţie a lui Ric[ardo] (care îl urmează pe James Mill):</p>', '<blockquote>„Se poate produce prea mult dintr-o anumită marfă, iar pe piaţă, să existe o cantitate disponibilă atât de mare încât să acoperi capitalul cheltuit pentru ea. Acest lucru nu se poate întâmpla însă în ceea ce priveşte <i>toate</i> mărfurile“ (p. 341, 342.) [Versiunea românească, vol. I, p. 222].</blockquote>', '<p>Banii nu sunt numai „the medium by which the exchange is effected“ [mijlocitorul prin care se efectuează schimbul] (p. 341), ci şi the medim by which the exchange of produce with produce becomes dissolved into the acts, independent of each other, and distant from each other, in time and space [mijlocitorul prin care schimbul de produs pe produs se împarte în acte independente unul de altul şi separate în timp şi spaţiu unul de altul]. Această concepţie greşită a lui Ric[ardo] asupra banilor, pe care am citat-o, se bazează pe faptul că el analizează, în general numai <i>determinarea cantitativă</i> a valorii de schimb, şi anume că ea este egală cu o anumită cantitate de timp de muncă, şi uită determinarea ei <i>calitativă</i>, şi anume că munca individuală numai datorită înstrăinării (alienation) ei poate să fie exprimată ca muncă <i>socială generală abstractă</i>. <a href="javascript:void(0);" id="n178">[178]</a></p>', '<p>Teza potrivit căreia nu <i>toate</i> felurile de mărfuri, ci numai <i>unele</i> pot să existe ca „a glut in the market“ [„o supraofertă pe piaţă“], că de aceea supraproducţia poate fi întotdeauna numai parţială, este un subterfugiu jalnic. În primul rând, dacă avem în vedere numai natura mărfii, nimic nu se opune ca <i>toate mărfurile</i> să existe pe piaţă în cantitate excedentară şi ca ele toate să scadă sub preţul lor. Doar aici este vorba tocmai de momentul crizei. Şi anume toate mărfurile, în afară de <i>bani</i>, [pot exista în cantitate excedentară]. Faptul că o marfă <i>dată</i> trebuie în mod necesar să fie reprezentată în bani înseamnă numai că această necesitate există pentru <i>toate</i> mărfurile. Şi, în această măsură în care pentru o marfă este greu să treacă prin această metamorfoză, este greu pentru toate mărfurile. Natura generală a metamorfozei mărfurilor — care cuprinde separarea cumpărării şi vânzării, precum şi unitatea lor — nu numai că nu exclude <i>posibilitatea</i> unei general glut [supraoferte generale], ci, dimpotrivă, constituie tocmai posibilitatea unei „general glut“.</p>', '<p>Mai departe, raţionamentele r[icardiene] şi celelalte asemănătoare lor nu pornesc, fireşte, numai de la raportul dintre <i>cumpărare şi vânzare</i>, ci şi de la cel dintre <i>cerere şi ofertă</i>, problemă la care ne vom referi când vom analiza concurenţa dintre capitaluri. După cum spune Mill, cumpărarea este vânzare etc., deci şi cererea este ofertă, iar oferta cerere, dar şi oferta şi cererea se separă una de alta şi pot deveni independente una faţă de alta. Oferta tuturor mărfurilor poate să fie la un moment dat mai mare decât cererea pentru toate mărfurile, datorită faptului că cererea <i>de marfă generală</i>, cererea de bani, de valoare de schimb, este mai mare decât cererea de toate celelalte mărfuri, cu alte cuvinte datorită faptului că momentul exprimării mărfii în bani, realizarea valorii de schimb, domină momentul transformării mărfii din nou în valoare de întrebuinţare.</p>', '<p>Dacă raportul dintre cerere şi ofertă este înţeles într-un sens mai larg şi mai concret, atunci prin acest raport se înţelege şi raportul dintre <i>producţie şi consum</i>. În acest caz nu ar trebui totuşi să se piardă din vedere <i>unitatea</i> ambelor acestor momente, unitate care există în stare latentă şi care se manifestă în mod violent prin criză, şi raportul dintre aceasta şi <i>separarea şi opoziţia</i> acestor momente, care de asemenea există şi care sunt chiar caracteristice producţiei burgheze.</p>', '<p>În ceea ce priveşte opunerea supraproducţiei parţiale celei generale, în măsura în care problema se reduce la a admite primul fel de supraproducţie cu scopul de a evita admiterea celui de-al doilea, trebuie observat următoarele:</p>', '<p><i>În primul rând:</i> crizele sunt precedate de cele mai multe ori de o inflation of prices [umflare a preţurilor] la toate obiectele produse de producţia capitalistă. De aceea toate aceste mărfuri participă la crahul ce urmează şi, menţinându-şi preţurile pe care le aveau înainte de crah, ele toate dau naştere unei suprasaturări a pieţei. La preţuri scăzute, la preţuri care au scăzut sub preţul lor de cost, piaţa poate să absoarbă o masă de mărfuri pe care nu ar putea s-o absoarbă la preţurile de piaţă anterioare. Surplusul de mărfuri este întotdeauna relativ, adică este un surplus de mărfuri la preţuri date. Preţurile la care în acest caz sunt absorbite mărfurile sunt ruinătoare pentru producător sau negustor.</p>', '<p><i>În al doilea rând:</i></p>', '<p>Pentru ca criza (deci şi supraproducţia) să fie generală, este suficient ca ea să cuprindă principalele obiecte ale comerţului.\r\n</p>'],
'idChr': '2.10.01text',
'title': `[8. Negarea de către Ricardo a supraproducţiei generale. Posibilitatea crizei rezultă din contradicţiile interne ale mărfii şi ale banilor]`,
'info': 'Marx (1863): Teorii asupra plusvalorii',
},
{'year': '1863',
'image': 'marx',
'content': ['<h6 style="text-align: center;">[9. Concepţia greşită a lui Ricardo asupra raportului dintre producţie şi consum în condiţiile capitalismului]</h6>', '<p>Să vedem mai amănunţit cum încearcă Ric[ardo] să scape prin raţionamentele sale de a general glut of the market [o supraofertă generală a pieţei].</p>', '<blockquote>„Se poate produce prea mult dintr-o anumită marfă, iar pe piaţă să existe o cantitate disponibilă atât de mare încât să nu se poată acoperi capitalul cheltuit pentru ea. Acest lucru nu se poate întâmpla însă în ceea ce priveşte toate mărfurile. Cererea de grâu este limitată de numărul gurilor ce trebuie hrănite, cererea de ghete şi haine, de numărul persoanelor care trebuie să le poarte; dar, cu toate că o societate sau o parte dintr-o societate poate să aibă atâta grâu şi atâtea pălării şi ghete cât poate sau doreşte să consume, nu <i>acelaşi lucru se poate spune despre orice marfă produsă de natură, sau de meserii</i>. Unii ar consuma mai mult vin, decât ar putea fi în stare să-şi procure, alţii având destul vin, ar dori să sporească în cantitate sau să îmbunătăţească calitatea mobilierului lor. Alţii pot să dorească să-şi înfrumuseţeze domeniile sau să-şi mărească locuinţele. Dorinţa de a face toate acestea, sau o parte din ele, <i>este înrădăcinată în sufletul fiecăruia; de nimic altceva nu e nevoie decât de mijloace, iar acestea nu se pot procura prin nimic altceva decât prin mărirea producţiei“</i>. (l.c. p. 341, 342.) [Versiunea românească, vol. I, p. 222].</blockquote>', '<p>Este posibil oare un raţionament mai pueril? El înseamnă următoarele. O marfă poate fi produsă în cantitate mai mare decât cea care poate fi consumată. Acest lucru însă nu este valabil concomitent pentru <i>toate</i> mărfurile. Căci trebuinţele pe care le satisfac mărfurile sunt nelimitate, iar toate aceste trebuinţe nu sunt satisfăcute concomitent. Dimpotrivă. Procesul satisfacerii unei trebuinţe face ca o altă trebuinţă să treacă, ca să zicem aşa, în stare latentă. Reiese că nu este nevoie de nimic în afară de mijloace pentru satisfacerea acestor trebuinţe, iar aceste mijloace pot fi obţinute numai prin sporirea producţiei. Prin urmare, supraproducţia generală nu este posibilă.</p>', '<p>Ce sens au toate acestea? În momente de supraproducţie, o mare parte a naţiunii (îndeosebi clasa muncitoare) este asigurată în mai mică măsură decât în oricare altă perioadă cu cereale, încălţăminte etc., ca să nu mai vorbim de vin şi furniture [mobilă]. Dacă supraproducţia ar apărea numai după ce toţi membrii naţiunii şi-ar fi satisfăcut cel puţin trebuinţele cele mai arzătoare, în istoria de până acum a societăţii burgheze nu ar fi putut să aibă loc niciodată nu numai o supraproducţie generală, dar nici una parţială. Dacă de pildă, the market is glutted by shoes or calicoes or wines or colonial produce [piaţa este suprasaturată de ghete, pânză, vinuri sau produse coloniale], înseamnă oare aceasta că măcar <sup>4</sup>/<sub>6</sub> din naţiune şi-au satisfăcut pe deplin trebuinţele, de încălţăminte, pânză etc.? Care este în genere legătura dinte supraproducţie şi trebuinţele absolute? Supraproducţia este legată numai de trebuinţele care pot fi plătite. Nu este vorba despre supraproducţia absolută, despre supraproducţia în sine în raport cu trebuinţele absolute sau cu dorinţa de a poseda mărfuri. În acest sens nu există nici supraproducţie parţială, nici supraproducţie generală, şi ele nu se opun nicidecum una alteia.</p>', '<p>Dar, va spune Ric[ardo], when there is a lot of people, who want shoes and calicoes, why do they not procure themselves the means of obtaining them by producing something wherewith to buy shoes and calicoes [dacă există un număr de oameni care au nevoie de ghete şi de pânză, de ce ei nu şi-ar procura mijloacele pentru a le cumpăra, de ce nu ar produce ceva cu care să cumpere ghete şi pânză]? Nu ar fi oare mai simplu să se spună: de ce nu şi-ar produce încălţăminte şi pânză? Şi ceea ce este şi mai uimitor în supraproducţie este faptul că muncitorii, adevăraţii producători ai mărfurilor de care piaţa este suprasaturată, duc lipsă de aceste mărfuri. Aici nu se mai poate spune că ei ar obosi să producă aceste obiecte pentru a le obţine, deoarece ei le-au produs şi totuşi nu le au. Nu se poate spune de asemenea că piaţa este suprasaturată de o anumită marfă, deoarece nu este nevoie de ea. Prin urmare, dacă nici supraproducţia <i>parţială</i> nu poate fi explicată prin faptul că cantitatea de mărfuri de care piaţa este suprasaturată depăşeşte nevoia de aceste mărfuri, supraproducţia <i>generală</i> în nici un caz nu poate fi eludată cu ajutorul raţionamentelor că este nevoie de multe din mărfurile existente pe piaţă, nevoie care rămâne nesatisfăcută.</p>', '<p>Să revenim la exemplul cu fabricantul de pânză. Atâta timp cât reproducţia s-a desfăşurat fără întreruperi — şi deci s-a desfăşurat fără întreruperi şi faza acestei reproducţii în care pânza, produsul existent ca marfă, ca marfă pentru vânzare, se transformă din nou în bani la valoarea ei — muncitorii care produc pânza au consumat şi ei, să zicem, o parte din această pânză, iar odată cu extinderea producţiei, adică odată cu acumularea, ei au consumat respectiv mai mult, sau în producţia de pânză a fost folosit un număr mai mare de muncitori care în parte au fost, totodată, şi consumatorii ei.\r\n</p>'],
'idChr': '2.10.02text',
'title': `[9. Concepţia greşită a lui Ricardo asupra raportului dintre producţie şi consum în condiţiile capitalismului]`,
'info': 'Marx (1863): Teorii asupra plusvalorii',
},
{'year': '1863',
'image': 'marx',
'content': ['<h6 style="text-align: center;">[10. Transformarea posibilităţii crizei în realitate. Criza ca manifestare a tuturor contradicţiilor economiei burgheze]</h6>', '<p>Înainte de a merge mai departe vom menţiona următoarele:</p>', '<p>Separarea procesului de producţie (nemijlocită) de procesul circulaţiei nu reprezintă decât — într-o formă mai dezvoltată — <i>posibilitatea</i> crizei, posibilitate care s-a manifestat încă în <i>metamorfoza simplă</i> a mărfii. De îndată ce aceste procese, în loc să se succeadă fluent, devin independente a momente spate şi opuse, apare criza.</p>', '<p>În condiţiile metamorfozei mărfii, posibilitatea crizei îşi găseşte expresia în următoarele:</p>', '<p>În primul rând, marfa care există în mod real ca valoare de întrebuinţare, iar în mod ideal, în preţ, ca valoare de schimb, trebuie să fie transformată în bani M — B. Dacă această dificultate — a vânzării — este rezolvată, cumpărarea, B — M, nu mai prezintă nici o dificultate, întrucât banii au calitatea de a fi schimbaţi nemijlocit pe orice. Dar premisa necesară a acestui lucru este existenţa valorii de întrebuinţare a mărfii, utilitatea muncii cuprinse în ea; în caz contrar, aceasta în general nu este marfă. Mai departe se presupune că valoarea individuală a mărfii este egală cu valoarea ei socială, cu alte cuvinte că timpul de muncă materializat în ea este egal cu timpul de muncă socialmente <i>necesar</i> pentru producerea acestei mărfi. De aceea, posibilitatea crizei, în sensul în care această posibilitate se manifestă în forma simplă a metamorfozei, rezultă numai din faptul că formele deosebite — fazele prin care trece metamorfoza mărfii în mişcarea ei — sunt, în primul rând, forme şi faze care se completează reciproc în mod necesar, iar în al doilea rând, în pofida acestei legături lăuntrice necesare, reprezintă părţi şi forme ale procesului indiferente una faţă de alta, care nu coincid în timp şi spaţiu, care pot fi separate şi sunt separate şi care sunt independente una faţă de alta. Prin urmare, ea constă aici exclusiv în separarea vânzării şi cumpărării. Numai sub forma de marfă trebuie să învingă marfa dificultatea ce-i stă în faţă. De îndată ce a luat forma de bani, această dificultate dispare. Mai departe însă şi aceasta se reduce la separarea vânzării de cumpărare. Dacă marfa, sub forma de bani, nu ar avea posibilitatea să părăsească sfera circulaţiei, sau, cu alte cuvinte, să amâne transformarea ei din nou în marfă, dacă — aşa cum se întâmplă în condiţiile schimbului nemijlocit — cumpărarea şi vânzarea coincid, în aceste condiţii <i>posibilitatea crizei</i> ar dispărea. Căci se presupune că marfa este <i>valoare de întrebuinţare</i> pentru alţi posesori de mărfuri. În condiţiile schimbului nemijlocit, marfa nu poate fi schimbată numai în cazul când ea nu este o valoare de întrebuinţare sau când cealaltă parte nu are valori de întrebuinţare pe care ar putea fi schimbată; prin urmare, marfa nu poate fi schimbată numai în două condiţii: sau atunci când una dintre părţi a produs ceva <i>inutil</i>, sau când cealaltă parte nu are nimic <i>util</i> care să poată fi schimbat ca echivalent cu valoarea de întrebuinţare pe care o are prima parte. În ambele cazuri însă schimbul în genere nu ar avea loc. <i>Dar dacă schimbul ar avea loc</i>, momentele lui nu ar fi separate unele de altele. Cumpărătorul ar fi vânzător, iar vânzătorul cumpărător. Astfel ar dispărea momentul <i>critic</i>, care rezultă din forma schimbului, în măsura în care schimbul este circulaţie, şi, dacă spunem că forma simplă a metamorfozei cuprinde în sine posibilitatea crizei, spunem numai că în însăşi această formă există posibilitatea ca momente care se completează în mod esenţial să se rupă şi să se separe unul de altul.</p>', '<p>Aceasta se referă însă şi la conţinut. În condiţiile schimbului nemijlocit, principala masă a producţiei producătorului diverselor produse este destinată satisfacerii propriilor lui trebuinţe sau, în condiţiile unei diviziuni a muncii întrucâtva mai dezvoltate, satisfacerii unei trebuinţe, cunoscute de el, a confraţilor săi. Ceea ce urmează să fie schimbat ca marfă este un excedent şi nu este esenţial dacă acest excedent se schimbă sau nu. În condiţiile <i>producţiei de mărfuri</i>, transformarea produsului în bani, vânzarea, este o conditio sine qua [non] [condiţie absolut necesară]. Producţia nemijlocită pentru satisfacerea nevoilor proprii dispare. Dacă mărfurile rămân nevândute, izbucneşte criza. Dificultatea transformării <i>mărfii</i> — a unui anumit produs al muncii individuale — în bani, contrariul ei, în muncă abstractă socială generală, constă în faptul că <i>banii</i> nu apar ca un produs anumit al muncii individuale, că cel care a vândut, adică cel care acum posedă marfa sub formă de bani, nu este nevoit să cumpere din nou chiar mediat, să transforme din nou banii într-un anumit produs al muncii individuale. În schimbul nemijlocit această opoziţie nu există. Aici nimeni nu e fi vânzător fără să fie cumpărător, sau nu poate fi cumpărător fără să fie vânzător. Dificultatea întâmpinată de vânzător, presupunând că marfa lui are valoare de întrebuinţare, rezultă exclusiv din faptul că cumpărătorul poate să amâne cu uşurinţă retransformarea banilor în marfă. Dificultatea de a transforma marfa în bani, de a o vinde, rezidă pur şi simplu în faptul că marfa trebuie transformată în bani; banii însă nu trebuie transformaţi imediat în marfă şi în felul acesta <i>vânzarea şi cumpărarea</i> pot să se separe una de alta. Am spus că această <i>formă</i> conţine în sine <i>posibilitatea crizei</i>, adică posibilitatea ca momentele legate reciproc şi indisolubil între ele să se rupă unele de altele şi, ca urmare a acestui fapt, unirea lor să se înfăptuiască prin violenţă aşa încât legătura lor reciprocă să-şi croiască drum prin violenţa exercitată asupra independenţei pe care ele au căpătat-o una faţă de alta. Iar <i>criza</i> nu este altceva decât înfăptuirea prin violenţă a unităţii fazelor procesului de producţie care s-au separat şi au devenit independente unele de altele.</p>', '<p>Posibilitatea abstractă, generală a crizei nu înseamnă altceva decât <i>forma cea mai abstractă</i> a crizei, fără conţinut, fără cauza care să aibă un conţinut concret, care să provoace criza. Vânzarea şi cumpărarea pot să se separe una de alta. Ele sunt, prin urmare, <i>criză</i> potentia [potenţială], şi în momentul în care ele coincid este întotdeauna un moment critic pentru marfă. Dar ele pot să se succeadă fluent. Rămâne, aşadar, valabil faptul că <i>forma cea mai abstractă a crizei</i> (şi de aceea posibilitatea formală a crizei) este însăşi <i>metamorfoza mărfii</i> care, ca mişcare desfăşurată, conţine numai contradicţia dintre valoarea de schimb şi valoarea de întrebuinţare cuprinsă în unitatea mărfii, mai departe — dintre marfă şi bani. Dar faptul datorită căruia această posibilitate a crizei devine criză nu este cuprins în această formă; ea cuprinde numai faptul că <i>forma</i> pentru criză există.</p>', '<p>Or, tocmai acest lucru este important pentru analizarea economiei burgheze. Crizele pieţei mondiale trebuie considerate ca o concentrare reală a tuturor contradicţiilor economiei burgheze şi ca o rezolvare a lor prin violenţă. De aceea, momentele izolate care se concentrează astfel în aceste crize trebuie să fie evidente şi să se dezvolte în fiecare sferă a economiei burgheze şi, pe măsură ce pătrundem mai adânc în această economie, trebuie, pe de o parte, să descoperim determinări tot mai noi ale acestei contradicţii şi, pe de altă parte, să arătăm cum, în formele ei mai concrete se repetă şi sunt cuprinse forme mai abstracte ale ei.</p>', '<p>Aşadar se poate spune: criza în prima ei formă este însăşi metamorfoza mărfii, separarea cumpărării de vânzare.</p>', '<p>În cea de-a doua formă a ei, criza este legată de funcţia banilor ca mijloc de plată, în care banii figurează în două momente diferite, separate unul de altul în timp, în două funcţii diferite. Ambele aceste forme sunt absolut abstracte, deşi cea de-a doua este mai concretă decât prima.</p>', '<p>Astfel, analizând <i>procesul de reproducţie</i> a capitalului (care coincide cu circulaţia lui), trebuie să arătăm, în primul rând, că formele menţionate mai sus aici se repetă pur şi simplu, sau, mai exact, aici capătă pentru prima oară un conţinut, o bază pe care se pot manifesta.</p>', '<p>Să analizăm mişcarea pe care o face capitalul din momentul în care el, ca marfă, părăseşte procesul de producţie, pentru ca apoi să iasă din nou din el sub formă de marfă. Dacă aici vom face abstracţie de toate determinările ulterioare ale conţinutului, capitalul-marfă total, ca şi fiecare marfă care face parte din el, trebuie să parcurgă procesul <i>M—B—M</i>, metamorfoza mărfii. Astfel posibilitatea generală a crizei cuprinsă în această formă — separarea cumpărării de vânzare — este cuprinsă în mişcarea capitalului, în măsura în care capitalul este şi el o marfă şi nu reprezintă altceva decât marfă. În afară de aceasta, din legătura reciprocă a metamorfozelor diferitelor mărfuri rezultă că o marfă se transformă în bani, fiindcă o altă marfă se transformă din nou din forma bani în marfă. Aşadar, separarea cumpărării de vânzare pare aici sub o formă în care transformării unui capital din forma marfă în forma bani trebuie să-i corespundă transformarea unui alt capital din forma bani în forma marfă, prima metamorfoză a unui capital, trebuie să corespundă celei de-a doua metamorfoze a celuilalt capital, părăsirea procesului de producţie de către un capital trebuie să corespundă revenirii în procesul de producţie a celuilalt capital. Această întrebuinţare şi împletire a proceselor de producţie sau de circulaţie a diferitelor capitaluri este, pe de o parte, necesară datorită diviziunii muncii, iar pe de altă parte întâmplătoare, şi chiar în virtutea acestui fapt se lărgeşte determinarea conţinutului crizei.</p>', '<p>În al doilea rând, în ceea ce priveşte posibilitatea crizei care rezultă din forma banilor ca <i>mijloc de plată</i>, analizându-se capitalul iese la iveală existenţa unei baze mult mai reale pentru înfăptuirea acestei posibilităţi. De pildă, ţesătorul trebuie să plătească întregul capital constant ale cărui elemente au fost furnizate de filator, de cultivatorul de in, de producătorul de maşini, fier şi lemn, de producătorul de cărbune etc. În măsura în care aceştia din urmă produc capital constant care intră numai în producţia capitalului constant, fără a intra în marfa finită, în ţesătură, ei schimbă capital pe capital, înlocuindu-şi unul altuia condiţiile de producţie. Dacă presupunem acum că ţesătorul vinde <i>negustorului</i> ţesătura cu l.000 l. st., primind în schimb o poliţă, banii figurează ca <i>mijloc de plată</i>. La rândul său, ţesătorul vinde poliţa <i>bancherului</i>, căruia îi achită, să spunem, o datorie oarecare sau care îi scontează această poliţă. Tot pe bază de poliţă a vândut cultivatorul de in filatorului, iar acesta din urmă ţesătorului, la fel fabricantul de maşini ţesătorului, fabricantul de fier şi lemn fabricantului de maşini, producătorul de cărbune filatorului şi ţesătorului, fabricantului de maşini, producătorului de fier şi de lemn. În afară de aceasta, producătorul de fier, de cărbune, de lemn şi cultivatorul de in şi-au plătit unul altuia cu poliţe. Dacă acum negustorul nu plăteşte, ţesătorul nu poate să achite bancherului poliţa.</p>', '<p>Cultivatorul de in a tras poliţa asupra filatorului, fabricantul de maşini asupra ţesătorului şi filatorului. Filatorul nu poate plăti, pentru că nu poate să plătească ţesătorul; ambii nu plătesc fabricantului de maşini, iar acesta din urmă nu plăteşte producătorului de fier, de lemn şi de cărbune. Şi cu toţii, la rândul lor, nerealizând valoarea mărfii lor, nu pot înlocui partea valorii care înlocuieşte capitalul constant. Aşa apare criza generală. Aceasta nu este altceva decât <i>posibilitatea crizei</i> despre care am vorbit cu prilejul analizării banilor a mijloc de plată, dar aici, în producţia capitalistă, avem de-a face cu o legătură între poliţe şi cereri de piaţă, cumpărări şi vânzări, în condiţiile căreia posibilitatea crizei poate să se transforme în realitate.</p>', '<p><i>În toate împrejurările:</i> Dacă cumpărarea şi vânzarea nu rămân mai mult timp într-o stare de încordare una faţă de alta şi de aceea nu apare necesitatea echilibrării lor prin violenţă; dacă, pe de altă parte, banii ca mijloc de plată funcţionează în aşa fel încât creanţele se amortizează reciproc şi deci contradicţia care potenţial există în bani ca mijloc de plată nu devine realitate; prin urmare, dacă ambele aceste forme abstracte ale crizei nu se manifestă în mod real ca atare, nu există criză. Nu poate exista criză fără ca cumpărarea şi vânzarea să se separe una de alta şi să intre în contradicţie, sau fără să se manifeste contradicţiile cuprinse în bani ca mijloc de plată, fără deci ca criza să apară totodată sub forma ei simplă, sub forma contradicţiei dintre cumpărare şi vânzare şi sub forma\tcontradicţiei cuprinse în bani ca mijloc de plată. Acestea însă sunt numai <i>forme</i>, posibilităţi generale ale crizelor şi de aceea forme, forme abstracte ale crizei reale. În ele existenţa crizei apare ca în formele ei cele mai simple, precum şi în conţinutul ei cel mai simplu, în măsura în care însăşi această formă este cel mai simplu conţinut al ei. Acesta însă nu este încă un conţinut <i>fundamentat</i>. Circulaţia simplă a banilor şi chiar şi circulaţia banilor ca mijloc de plată — şi una şi cealaltă apar cu mult <i>înaintea</i> producţiei capitaliste, fără a genera crize — sunt posibile şi reale fără crize. Prin urmare, numai prin aceste forme nu se poate explica de ce la un moment dat se afirmă latura lor critică, de ce contradicţia cuprinsă în ele potentia [potenţial] se manifestă actu [în mod real, de fapt] ca atare.</p>', '<p>Aici iese la iveală nemărginita platitudine a economiştilor care, nemaiputând să se debaraseze prin raţionamente de fenomenul supraproducţiei şi al crizelor, se mulţumesc cu ideea că aceste forme cuprind posibilitatea izbucnirii <i>crizelor</i>, aşa încât faptul că ele nu apar este <i>întâmplător</i> şi totodată chiar şi izbucnirea lor este prezentată ca o simplă <i>întâmplare</i>.</p>', '<p>Contradicţiile care se dezvoltă în circulaţia mărfurilor şi mai departe în circulaţia banilor — deci posibilitatea crizei — se produc de la sine în capital, întrucât circulaţia dezvoltată a mărfurilor şi banilor are loc în realitate numai pe bază de capital.</p>', '<p>Acum însă este vorba de a urmări dezvoltarea crizei potenţiale — criza reală poate fi dedusă numai din mişcarea reală a producţiei capitaliste, din concurenţă şi credit —, de a arăta dezvoltarea ulterioară a crizei potenţiale în măsura în care ea decurge din determinările de formă ale capitalului care sunt <i>proprii</i> capitalului ca capital şi nu sunt cuprinse pur şi simplu în existenţa lui sub formă de marfă sau de bani.</p>', '<p>În sine, <i>procesul de producţie</i> (nemijlocit) al capitalului nu poate să adauge aici nimic nou. Pentru ca acest proces să existe în general, se presupune că condiţiile lui sunt date. De aceea, în prima secţiune referitoare la capital — în secţiunea despre procesul de producţie <i>nemijlocit</i> — nu se adaugă nici un nou element al crizei. Potenţial, el este cuprins aici, căci procesul de producţie este aproprierea şi deci producerea plusvalorii. În însuşi procesul de producţie însă acest lucru nu se poate manifesta, deoarece în acest proces nu este vorba numai de <i>realizarea</i> valorii reproduse, ci şi a plusvalorii.</p>', '<p>Acest lucru poate să iasă la iveală pentru prima oară în <i>procesul circulaţiei</i>, care în sine este totodată un <i>proces de reproducţie</i>.</p>', '<p>În continuare remarcăm că este necesar să prezentăm procesul circulaţiei sau procesul reproducţiei <i>înainte</i> de a prezenta capitalul gata format — <i>capitalul şi profitul;</i> căci trebuie să explicăm nu numai modul cum capitalul produce, ci şi modul în care capitalul este produs. Mişcarea reală însă porneşte de la capitalul existent; este vorba de mişcarea reală pe baza producţiei capitaliste dezvoltate al cărei punct de plecare este ea însăşi şi care se presupune pe sine. De aceea procesul de reproducţie şi germenii crizelor care se dezvoltă continuu în acest proces pot fi explicate numai parţial în secţiunea care tratează reproducţia şi necesită o completare în capitolul <i>„Capital şi profit“</i>.</p>', '<p>Procesul total al circulaţiei sau procesul total a reproducţiei capitalului reprezintă unitatea fazei lui de producţie şi a fazei lui de circulaţie, un proces care parcurge ambele procese arătate ca pe propriile sale faze. Aici rezidă o posibilitate crescândă a crizei, sau o formă abstractă a ei. De aceea economiştii care neagă crizele susţin numai unitatea acestor două faze. Dacă aceste faze ar fi numai separate una de alta, fără a fi o unitate, ar fi imposibilă restabilirea prin violenţă a unităţii lor, ar face imposibilă criza. Dacă ele ar fi numai unite, fără a putea fi separate una de alta, ar fi imposibilă separarea lor prin violenţă, ceea ce reprezintă tot o criză. Criza este restabilirea prin violenţă a unităţii momentelor devenite independente şi autonomizarea prin violenţă a unor momente care în fond constituie ceva unit.\r\n</p>'],
'idChr': '2.10.03text',
'title': `[10. Transformarea posibilităţii crizei în realitate. Criza ca manifestare a tuturor contradicţiilor economiei burgheze]`,
'info': 'Marx (1863): Teorii asupra plusvalorii',
},
{'year': '1863',
'image': 'marx',
'content': ['<h6 style="text-align: center;">[11. Despre formele crizei]</h6>', '<p>La p. 716.</p>', '<p>Aşadar:</p>', '<p>1) <i>Posibilitatea</i> generală a crizelor este cuprinsă în însuşi procesul <i>metamorfozei capitalului</i>, şi aceasta sub un dublu aspect, în măsura în care banii funcţionează ca <i>mijloc de circulaţie</i>, separarea <i>cumpărării</i> de <i>vânzare</i>. În măsura în care banii funcţionează ca <i>mijloc de plată</i>, când ei acţionează în două momente diferite, ca <i>măsură a valorii</i> şi ca <i>realizare a valorii</i>. Aceste două momente sunt separate. Dacă în <i>intervalul</i> dintre aceste două momente valoarea s-a schimbat şi marfa, în momentul vânzării ei, nu mai <i>valorează</i> atât cât <i>valora</i> în momentul în care banii funcţionau ca măsură a valorii, deci şi a creanţelor reciproce, titlul de creanţă nu poate fi achitat din <i>banii obţinuţi pentru marfă</i>, şi de aceea nu poate fi lichidat întregul şir de tranzacţii care, la rândul lor, depind de această creanţă. De vreme ce marfa nu a putut fi vândută în decursul <i>unui anumit interval de timp</i> — chiar dacă valoarea ei nu s-a schimbat — <i>banii</i> nu pot funcţiona ca <i>mijloc de plată</i>, deoarece ei trebuie să funcţioneze ca atare <i>într-un anumit termen, dinainte stabilit</i>. Întrucât însă una şi aceeaşi sumă de bani funcţionează aici pentru o întreagă serie de tranzacţii şi de creanţe reciproce, <i>imposibilitatea efectuării plăţilor</i> apare aici nu numai într-un punct, ci în multe puncte, şi de aici provine criza.</p>', '<p>Acestea sunt <i>posibilităţile formale</i> ale crizei. Prima este posibilă fără ultima, adică crizele sunt posibile fără credit, fără ca banii să funcţioneze ca mijloc de plată. A doua însă este imposibilă <i>fără prima</i>, adică fără separarea cumpărării de vânzare. În ultimul caz însă, criza apare nu numai fiindcă marfa în general nu poate fi vândută, ci şi fiindcă ea nu poate fi vândută <i>într-un anumit interval de timp</i>, şi aici criza apare şi capătă caracterul ei nu numai fiindcă marfa <i>nu poate fi vândută</i>, ci şi fiindcă <i>nu se realizează o întreagă serie de plăţi</i> care se bazează pe vânzarea acestei mărfi anumite în acest termen anumit. Aceasta este <i>forma propriu-zisă a crizelor băneşti</i>.</p>', '<p>Astfel, dacă <i>criza</i> apare datorită separării cumpărării de vânzare, ea se dezvoltă ca <i>criză bănească</i>, când banii figurează deja ca <i>mijloc de plată</i>, şi această a <i>doua formă</i> a crizelor apare în acest caz ca ceva de la sine înţeles de îndată ce <i>apare prima</i>. Prin urmare, atunci când se analizează cauzele care determină transformarea <i>posibilităţii crizei în realitate</i>, când se analizează <i>condiţiile</i> crizei, este cu totul de prisos să se acorde o atenţie deosebită acelei <i>forme</i> de criză care apare ca urmare a dezvoltării banilor ca <i>mijloc de plată</i>. Tocmai de aceea economiştilor le place să invoce această formă, <i>de la sine înţeleasă</i>, ca o <i>cauză</i> a crizelor. (Întrucât dezvoltarea banilor ca mijloc de plată este legată de dezvoltarea creditului şi a supracreditului, trebuie, fireşte, să se explice cauzele acestor fenomene; aici însă nu este încă locul).</p>', '<p>2) În măsura în care crizele sunt determinate de <i>schimbările şi revoluţiile preţurilor</i> care nu coincid cu <i>schimbările valorii</i> mărfurilor, ele, fireşte, nu pot fi analizate atunci când se studiază capitalul în general, când se presupune că preţurile sunt <i>identice</i> cu <i>valorile</i> mărfurilor.</p>', '<p>3) <i>Posibilitatea generală</i> a crizelor o constituie însăşi <i>metamorfoza</i> formală a capitalului, separarea cumpărării de vânzare în timp şi spaţiu. Aceasta însă nu constituie niciodată o <i>cauză</i> a crizei, căci nu este altceva decât forma <i>cea mai generală a crizei</i>, adică criza însăşi în <i>expresia ei cea mai generală</i>. Nu se poate spune însă că <i>forma abstractă a crizei</i> este <i>cauza crizei</i>. Problema cauzei crizei se pune tocmai ca să se ştie de ce <i>forma ei abstractă</i>, forma posibilităţii ei, se transformă din posibilitate în <i>realitate</i>.</p>', '<p>4) <i>Condiţiile generale</i> ale crizelor, în măsura în care ele nu depind de <i>oscilaţiile preţurilor</i> (indiferent dacă aceste oscilaţii ale preţurilor sunt legate de credit sau nu), care se deosebesc de oscilaţiile valorilor, trebuie deduse din condiţiile generale ale producţiei capitaliste.</p>', '<p><i>(Criza</i> poate să apară: 1) în condiţii <i>în care</i> (banii) <i>se retransformă în capital productiv;</i> 2) a urmare a <i>schimbărilor valorii</i> elementelor capitalului productiv, îndeosebi a <i>materiilor prime</i>, de pildă atunci când recolta de bumbac scade. De aceea <i>valoarea</i> lui creşte. Aici avem de-a face încă cu <i>valori</i> şi nu cu preţuri).</p>', '<p><i>Primul moment. Retransformarea banilor în capital</i>. Se presupune o anumită treaptă a <i>producţiei sau a reproducţiei</i>. Aici capitalul fix poate fi considerat ca ceva dat, neschimbat, care nu intră în <i>procesul de valorificare</i>. Întrucât reproducţia materiilor prime nu depinde numai de munca cheltuită pentru ele, ci şi de productivitatea acestei munci, legată de <i>condiţiile naturale</i>, masa produsului — chiar <i>masa</i> produsului <i>aceleiaşi</i> cantităţi de muncă — poate să scadă. (De asemenea, în <i>bad seasons)</i> [anotimpurile proaste]. <i>Prin urmare, valoarea materiilor prime creşte, masa</i> lor scade, sau este încălcat <i>raportul</i> în care banii trebuie să se retransforme în <i>diferitele părţi componente</i> ale capitalului, pentru ca producţia să continue în proporţiile anterioare. Trebuie să se cheltuiască mai mult pentru <i>materii prime</i>, rămâne mai puţin pentru muncă şi nu poate fi absorbită o cantitate de muncă egală cu cea anterioară. În primul rând, acest lucru este <i>fizic imposibil</i>, deoarece s-a redus cantitatea de materii prime. <i>În al doilea rând</i>, deoarece pentru materiile prime trebuie să se cheltuiască <i>o parte mai mare din valoarea produsului</i> şi deci o parte mult mai mică poate fi transformată în <i>capital variabil</i>. Reproducţia nu poate fi <i>repetată</i> în proporţiile anterioare. O parte din <i>capitalul fix</i> nu funcţionează, o parte din muncitori sunt aruncaţi în stradă. <i>Rata profitului</i> scade, deoarece valoarea capitalului constant a crescut în comparaţie cu valoarea capitalului variabil şi se foloseşte mai puţin capital variabil. Sumele fixate anterior — dobânda, renta —, pe baza unei rate a profitului şi a unei exploatări a muncii presupuse <i>neschimbate</i>, rămân aceleaşi şi <i>nu pot fi plătite</i> în întregime. De aici <i>criza</i>. Criza muncii şi criza capitalului. Aceasta este, prin urmare, <i>o perturbare a procesului de reproducţie</i>, determinată de creşterea valorii uneia dinte părţile capitalului constant, care trebuie înlocuită din valoarea produsului. Mai departe, deşi <i>rata profitului</i> scade, <i>produsul se scumpeşte</i>. Dacă acest produs intră ca mijloc de producţie în alte sfere ale producţiei, scumpirea lui determină în aceste sfere aceeaşi perturbare a <i>reproducţiei</i>. Dacă el intră în consumul general ca mijloc de subzistenţă, intră concomitent în <i>consumul muncitorilor</i>, sau <i>nu</i> intră. În primul caz urmările vor fi aceleaşi ca şi în cazul când au loc perturbări în ceea ce priveşte <i>capitalul variabil</i>, lucru despre care vom vorbi mai departe. Dacă însă produsul intră în genere în <i>consumul general</i>, atunci, ca urmare a scumpirii lui (dacă consumul lui nu se reduce), poate să scadă <i>cererea</i> de alte produse, din care cauză va deveni <i>imposibilă transformarea acestora din nou</i> într-o sumă de bani corespunzătoare valorii lor şi astfel se încalcă <i>o altă latură</i> a reproducţiei lor: nu <i>retransformarea banilor</i> în capital productiv, ci <i>retransformarea</i> mărfii în bani. În orice caz, în această ramură <i>masa profitului şi masa salariului</i> se micşorează, şi prin aceasta se micşorează şi <i>partea câştigului necesar</i> de pe urma vânzării mărfurilor din celelalte ramuri de producţie.</p>', '<p>Această <i>lipsă</i> de <i>materii prime</i> poate să aibă loc şi <i>independent de seasons</i> sau de <i>productivitatea naturală</i> a muncii care furnizează materii prime. Şi anume, dacă în această ramură s-a cheltuit pentru maşini etc. <i>o parte excesiv de mare din plusvaloare, din capitalul suplimentar</i>, în condiţiile unor <i>noi proporţii</i> ale producţiei materiile prime vor fi insuficiente, deşi pentru producţia în <i>proporţiile anterioare</i> ele ar fi suficiente. Prin urmare, acest lucru are loc datorită transformării neproporţionale a capitalului suplimentar în diferitele lui elemente. Este un caz de <i>supraproducţie de capital fix</i>, care generează exact aceleaşi fenomene ca şi în primul caz. Vezi ultima pagină.)</p>', '<p><a href="javascript:void(0);" id="n179">[179]</a></p>', '<p>Sau ele [crizele] au la bază <i>supraproducţia capitalului fix</i> şi, prin urmare, subproducţia relativă a capitalului circulant.</p>', '<p>Întrucât <i>capitalul fix</i>, ca şi cel <i>circulant</i>, constă din mărfuri, nimic nu este mai ridicol decât poziţia economiştilor care neagă <i>supraproducţia de mărfuri</i>, dar, în acelaşi timp, admit <i>supraproducţia de capital fix</i>.</p>', '<p>5) <i>Crizele iau naştere ca urmare a perturbărilor în prima fază a reproducţiei;</i> deci ca urmare a perturbărilor în transformarea mărfurilor în bani sau ca urmare a <i>perturbării vânzării</i>. Când este vorba de crizele de primul fel, criza apare ca urmare a perturbărilor în <i>cumpărarea din nou</i> a elementelor capitalului productiv.\r\n</p>'],
'idChr': '2.10.04text',
'title': `[11. Despre formele crizei]`,
'info': 'Marx (1863): Teorii asupra plusvalorii',
},
{'year': '1863',
'image': 'marx',
'content': ['<h6 style="text-align: center;">[14. Contradicţia dintre dezvoltarea impetuoasă a forţelor productive şi caracterul limitat al consumului maselor ca bază a supraproducţiei. Caracterul apologetic al teoriei imposibilităţii supraproducţiei generale]</h6>', '<p>Cuvântul <i>overproduction</i> ca atare induce în eroare. Atâta timp cât nu sunt satisfăcute trebuinţele vitale ale unei părţi considerabile a societăţii sau chiar <i>numai</i> cele mai directe trebuinţe ale acesteia, nu poate fi, se înţelege, deloc vorba despre <i>supraproducţie de produse</i>, în sensul că masa produselor ar fi excedentară în raport cu cererea. Dimpotrivă, trebuie spus că pe baza producţiei capitaliste, în acest sens există în permanenţă o <i>subproducţie</i>. Limita producţiei o constituie profitul capitaliştilor şi în nici un caz trebuinţele producătorilor. Dar supraproducţia de produse şi subproducţia de <i>mărfuri</i> sunt două lucruri absolut diferite. Dacă Ric[ardo] consideră că forma <i>marfă</i> este indiferentă produsului şi, mai departe, că <i>circulaţia mărfurilor</i> se deosebeşte de schimb numai formal, că valoarea de schimb este aici numai o formă efemeră a schimbului de obiecte şi de aceea banii constituie doar un mijloc formal de circulaţie, toate acestea decurg de fapt din premisa sa că modul de producţie burghez este un mod de producţie absolut, adică un mod de producţie fără o determinare specifică mai exactă şi că orice determinare a lui nu este decât ceva formal. Tocmai de aceea, el nici nu poate admite că modul de producţie burghez conţine în sine o limită a dezvoltării libere a forţelor productive, care se manifestă în crize, şi între altele — în <i>supraproducţie</i>, acest fenomen principal al crizelor.</p>', '<p>Din tezele lui Smith pe care le citează, le acceptă şi de aceea le şi repetă, Ricardo a văzut că satisfacerea „dorinţei“ nelimitate pentru tot felul de valori de întrebuinţare are loc întotdeauna pe baza unei stări a societăţii în care masa producătorilor trebuie să se limiteze, mai mult sau mai puţin, la satisfacerea nevoii „de hrană şi de obiecte de primă necesitate“, adică la strictul necesar, aşadar, că marea majoritate a producătorilor este înlăturată, mai mult sau mai puţin, de la participarea la consumul avuţiei, în măsura în care avuţia depăşeşte sfera obiectelor de primă necesitate.</p>', '<p>Acest din urmă fapt are loc, desigur, şi chiar într-o măsură mai mare, şi în condiţiile producţiei antice bazate pe sclavagism. Dar anticii nici nu se gândeau să transforme surplus produce în capital. Sau făceau acest lucru numai într-o măsură neînsemnată. (Uriaşele comori, în sensul propriu-zis al cuvântului, pe care le-au adunat, arată ce cantitate mare de surplus produce nu era întrebuinţată). O mare parte din surplus produce era cheltuită neproductiv: pe opere de artă, edificii religioase, travaux publics [lucrări publice]. Producţia lor era baza într-o măsură şi mai mică pe descătuşarea şi dezvoltarea forţelor productive materiale: diviziunea muncii, maşini, folosirea forţelor naturii şi ştiinţei în producţia particulară. De fapt, în linii generale, ei nici nu au depăşit munca meşteşugărească. De aceea, avuţia pe care au creat-o pentru consumul particular era relativ redusă şi pare mare numai fiindcă era concentrată în mâinile câtorva oameni care nici nu prea ştiau ce să facă cu ea. De aceea, dacă în antichitate nu a existat <i>supraproducţia</i>, a existat, în schimb, <i>supraconsumul</i> celor bogaţi, care în ultima perioadă a Romei şi Greciei îşi găseşte expresia într-o risipă nebunească. Puţinele popoare care se îndeletniceau cu comerţul trăiau în parte pe seama tuturor acestor popoare, care erau essentiellement [în fond] sărace. Or, tocmai dezvoltarea impetuoasă a forţelor productive şi producţia de masă care rezultă de aici şi care se desfăşoară în condiţii în care, pe de o parte, consumul masei de producători este redus la sfera obiectelor de primă necesitate şi, pe de altă parte, profitul capitaliştilor este limita producţiei, constituie baza supraproducţiei moderne.</p>', '<p>Toate obiecţiile pe care Ric[ardo] etc. le ridică împotriva supraproducţiei etc. se bazează pe faptul că ei consideră producţia burgheză fie ca un mod de producţie în care nu există deosebire între cumpărare şi vânzare — schimb direct —, fie ca o producţie <i>socială</i> în condiţiile căreia societatea repartizează, potrivit unui plan, mijloacele de producţie şi forţele de producţie, în proporţia şi în măsura în care acest lucru este necesar pentru satisfacerea diferitelor ei trebuinţe, aşa încât fiecărei sfere de producţie să-i revină <i>cota</i> de capital social necesară pentru satisfacerea trebuinţei respective. Această ficţiune rezultă în general din incapacitatea de a înţelege forma specifică a producţiei burgheze şi această incapacitate, la rândul ei, rezultă din faptul că el este absorbit de producţia burgheză, prezentată ca producţie pur şi simplu. La fel cum un om care, profesând o anumită religie, vede în ea religia pur şi simplu, iar pe toate celelalte religii e consideră <i>false</i>.</p>', '<p>Întrebarea ar trebui să se pună invers: cum, pe baza producţiei capitaliste, în cadrul căreia fiecare lucrează pentru sine, iar munca specială este nevoită să se exprime întotdeauna în contrarul ei, în muncă generală abstractă şi, sub această formă, în muncă socială, sunt posibile egalizarea necesară şi legătura reciprocă dintre diferitele sfere de producţie, mărimea şi proporţionalitatea lor, altfel decât prin suprimarea permanentă a unei discordanţe permanente? Acest lucru se mai admite atunci când este vorba despre egalizările produse de concurenţă, căci aceste egalizări presupun întotdeauna că ceva trebuie egalizat, adică presupun că această concordanţă este întotdeauna numai rezultatul mişcării care suprimă discordanţa existentă.</p>', '<p>Tocmai de aceea Ric[ardo] admite posibilitatea suprasaturării pieţei cu unele mărfuri. După părerea lui, <i>imposibilă</i> este numai a simultaneous, general glut of the market [o suprasaturare generală, simultană a pieţei]. De aceea nu este negată posibilitatea supraproducţiei într-o anumită sferă a producţiei. Imposibilitatea supraproducţiei generale constă în <i>simultaneitatea</i> acestui fenomen în <i>toate</i> sferele de producţie, şi de aici general glut of the market (o expresie care trebuie luată întotdeauna cum grano salis), <a href="javascript:void(0);" id="n180">[180]</a> deoarece, în momente de supraproducţie generală, supraproducţia în unele sfere este întotdeauna numai <i>rezultatul, consecinţa</i> supraproducţiei principalelor articole ale comerţului; [ea este] întotdeauna numai <i>relativă</i>, este supraproducţie numai fiindcă există supraproducţie în alte sfere).</p>', '<p>Apologetica o interpretează exact invers. Supraproducţia principalelor articole ale comerţului, singura în care se manifestă supraproducţia activă — şi acestea sunt, în general, articole care se pot produce numai în proporţii de masă şi numai industrial (chiar în agricultură) — este prezentată ca supraproducţie numai fiindcă la unele articole există o supraproducţie relativă sau pasivă. Există deci supraproducţie numai fiindcă supraproducţia nu este universală. <i>Caracterul relativ</i> al supraproducţiei — faptul că supraproducţia reală în unele sfere determină supraproducţia în celelalte sfere — este formulat în felul următor: nu există supraproducţie <i>universală</i>, căci dacă supraproducţia ar fi universală, s-ar menţine acelaşi raport între toate sferele de producţie, aşadar, supraproducţia universală este echivalentă cu proportionate production [producţia proporţională], ceea ce exclude supraproducţia. Şi se pretinde că astfel se infirmă supraproducţia universală. Dar, întrucât <i>supraproducţia universală</i> în sens absolut nu ar fi supraproducţie, ci numai o dezvoltare mai mare decât de obicei a forţei productive în toate sferele de producţie, se pretinde că <i>nu</i> există o <i>supraproducţie reală</i>, care nici nu este această supraproducţie inexistentă care se suprimă pe sine însăşi. Deşi ea există tocmai pentru că nu este o astfel de supraproducţie.</p>', '<p>Privită mai de aproape această sofistică jalnică înseamnă următoarele: dacă admitem, de pildă, că are loc o supraproducţie de fier, de ţesături de bumbac, linens, silks, woollens [ţesături de in, mătase, lână], nu se mai poate spune că s-a produs, de pildă, prea puţin cărbune şi că aceasta este cauza supraproducţiei; căci această supraproducţie de fier etc. conţine şi supraproducţia de cărbune, după cum supraproducţia de ţesături, să zicem, conţine şi o supraproducţie de fire. { Ar fi posibilă supraproducţia de fire în comparaţie cu ţesăturile, a fierului în comparaţie cu maşinile etc. Aceasta ar fi întotdeauna o supraproducţie relativă de capital constant }. Aşadar, nici nu ar putea fi vorba de o subproducţie de articole a căror supraproducţie este subînţeleasă, întrucât ele intră ca elemente, în calitate de materii prime, matière instrumentale [material auxiliar] sau de mijloace de producţie, în articolele („particular commodity of which too much may be produced, of which there may be such a glut in the market, as not to repay the capital expended on it“ [„se poate produce prea mult dintr-o anumită marfă, iar pe piaţă să existe o cantitate disponibilă atât de mare încât să nu se poată acoperi capitalul cheltuit pentru ea“]) a căror supraproducţie pozitivă este tocmai the fact to be explained [faptul care trebuie explicat]. Este vorba, aşadar, de alte obiecte, aparţinând nemijlocit sferelor de producţie, care nu au nimic comun nici cu principalele obiecte al comerţului unde, potrivit presupunerii, există supraproducţie, nici cu sferele în care — întrucât ele reprezintă <i>producţia intermediară</i> pentru aceste sfere — producţia trebuie să atingă el puţin aceleaşi propoziţii ca în fazele finale ale produsului, deşi aici nu există nici un impediment ca producţia să depăşească această limită şi astfel să apară supraproducţia în cadrul supraproducţiei. Aşa, de pildă, deşi cărbunele trebuie produs în cantitate suficientă pentru ca toate ramurile industriale în care cărbunele intră ca o condiţie de producţie necesară să poată funcţiona şi deci <i>supraproducţia</i> de cărbune este inclusă în <i>supraproducţia</i> de fier, fire etc. (chiar şi în condiţiile în care cărbunele a fost produs numai în cantitate proporţională cu cea de fier şi de fire), este totuşi posibil şi <i>cazul</i> când cărbunele este produs în cantitate mai mare decât necesită supraproducţia de fier, fire etc. Acest lucru nu este numai posibil, ci şi foarte probabil. Căci <i>producţia de cărbune şi de fire</i> şi producţia din oricare altă sferă, care furnizează numai condiţia sau care este doar o fază prealabilă a acestui produs care trebuie să fie terminat în altă sferă nu se orientează după cererea nemijlocită, după producţia sau reproducţia nemijlocită, ci după <i>gradul, măsura, raportul</i> (proporţia) în care acestea go on extending [se extind]. Este self-evident [de la sine înţeles] că, făcând un asemenea calcul poţi să greşeşti ţinta. Rezultă deci că nu s-au produs în cantitate suficientă alte obiecte, de pildă piane, pietre preţioase etc., că în ce priveşte aceste obiecte există o subproducţie. Sunt, fireşte, şi cazuri de supraproducţie acolo unde supraproducţia obiectelor care nu fac parte din categoria obiectelor principale nu este o consecinţă şi în care cauza supraproducţiei este, dimpotrivă, <i>subproducţia</i> ca, de pildă, în cazul unei proaste recolte de cereale sau al unei proaste recolte de bumbac etc.</p>', '<p>Absurditatea acestei fraze apare deosebit de pregnant când ea este aplicată pe plan internaţional, aşa cum au făcut Say şi alţi economişti care l-au urmat. Se afirmă, de pildă, că nu trebuie să se vorbească despre <i>supraproducţia</i> din Anglia, ci de <i>subproducţia</i> din Italia. Dacă Italia ar avea 1) suficient capital pentru înlocuirea capitalului englez exportat în Italia sub formă de mărfuri; 2) dacă ea ar folosi acest capital în aşa fel încât să producă obiectele specifice de care are nevoie capitalul englez în parte pentru a se înlocui pe sine, în parte pentru a înlocui venitul pe care îl aduce, nu ar avea loc nici un fel de supraproducţie. Prin urmare, nu ar exista faptul <i>supraproducţiei din Anglia</i>, care există în mod real în raport cu producţia <i>reală</i> din Italia, ci numai faptul <i>imaginarei subproducţii din Italia</i>, imaginară deoarece ea presupune în Italia un capital şi o dezvoltare a forţei productive care nu există acolo, iar în al doilea rând, pentru că aici se face şi presupunerea, utopică, potrivit căreia acest capital, care <i>nu</i> există în Italia, se foloseşte exact aşa cum ar fi necesar pentru ca oferta engleză şi cererea italiană, producţia engleză şi cea italiană să se completeze reciproc. Cu alte cuvinte, aceasta nu înseamnă altceva [decât următoarele]: supraproducţia nu ar exista dacă cererea şi oferta ar corespunde una alteia, dacă capitalul ar fi repartizat proporţional între toate sferele de producţie aşa încât producţia unui obiect ar cuprinde consumul altui obiect şi deci propriul său consum. Supraproducţia nu ar exista dacă nu ar exista supraproducţia. Întrucât însă, în condiţiile existente în diferite momente, producţia capitalistă poate să-şi permită o dezvoltare impetuoasă numai în unele sfere, orice producţie capitalistă ar fi în general imposibilă dacă ea ar trebui să se dezvolte <i>simultan</i> şi <i>uniform</i> în toate sferele. Întrucât în sferele pe care le-am menţionat, supraproducţia are loc în mod absolut, în mod relativ ea are loc şi în sferele în care nu există supraproducţie.</p>', '<p>Aşadar, explicarea supraproducţiei într-o parte prin subproducţie în altă parte nu înseamnă [decât următoarele]: dacă producţia ar fi proporţională, nu ar exista supraproducţie. Idem dacă cererea şi oferta ar coincide. Idem dacă în toate sferele ar exista posibilităţi egale pentru producţia capitalistă şi pentru lărgirea ei — diviziunea muncii, maşinile, exportul pe pieţe îndepărtate, producţia în masă etc. —, dacă toate ţările care fac comerţ între ele ar avea aceeaşi capacitate de producţie (şi anume, producţia lor ar fi diferită şi s-ar completa reciproc). Prin urmare, supraproducţia are loc deoarece nu sunt îndeplinite toate aceste deziderate pioase. Sau şi mai abstract: nu ar exista supraproducţie într-un loc dacă pretutindeni ar exista în egală măsură supraproducţie. Dar capitalul nu este destul de mare pentru ca supraproducţia să aibă un caracter universal şi de aceea are loc o supraproducţie parţială.</p>', '<p>Analizată mai îndeaproape, această fantezie înseamnă:</p>', '<p>Se admite că în fiecare <i>ramură de producţie</i> este posibilă supraproducţia. Singura împrejurare care ar putea împiedica supraproducţia simultană în <i>toate</i> ramurile constă, potrivit explicaţiei menţionate, în aceea că mărfurile se schimbă pe mărfuri, — i.e. recourse to the supposed [adică se recurge la presupunerea] condiţiilor of barter [de schimb în natură]. Acest artificiu este însă zădărnicit tocmai de faptul că trade [comerţul] nu este barter şi de aceea vânzătorul mărfii nu este în mod necesar at the same time the buyer of another [în acelaşi timp cumpărătorul alteia]. Tot acest artificiu se bazează deci pe faptul că se face abstracţie de <i>bani</i>, se face abstracţie de faptul că nu este vorba de schimbul de produse, ci de circulaţia mărfurilor, pentru care separarea cumpărării de vânzare are o importanţă esenţială.</p>', '<p>{ Circulaţia capitalului cuprinde în sine <i>posibilitatea</i> unor perturbări. Aşa, de pildă, când banii se transformă din nou în condiţii de producţie ale capitalului, nu este vorba numai de a transforma din nou banii în aceleaşi (în ceea ce priveşte natura lor) valori de întrebuinţare: pentru repetarea procesului de producţie, esenţial este ca aceste valori de întrebuinţare să poată fi procurate din nou la valoarea lor anterioară (sau la o valoare mai scăzută, ceea ce este, desigur, şi mai bine). Dar mare parte din aceste elemente ale reproducţiei care constă în materii prime poate să crească din două cauze. <i>În primul rând</i>, dacă numărul uneltelor de producţie creşte mai repede decât cantitatea de materii prime care poate fi produsă for the given time [în intervalul respectiv]. <i>În al doilea rând</i>, datorită caracterului variabil al seasons [anotimpurilor]. De aceea, aşa cum just remarca Tooke,\tvremea joacă un rol important în industria modernă. (Acelaşi lucru este valabil şi pentru mijloacele de subzistenţă în raport cu salariul). Aşadar, transformarea din nou a banilor în marfă poate să întâmpine greutăţi şi să creeze posibilitatea de criză, la fel ca transformarea mărfii în bani. În măsura în care este vorba de circulaţia simplă şi nu de circulaţia capitalului, aceste dificultăţi nu există }. (Există încă o întreagă serie de momente, condiţii, posibilităţi de criză care pot fi examinate numai la analiza relaţiilor mai concrete, îndeosebi a concurenţei dintre capitaluri şi a creditului).</p>', '<p>Se neagă <i>supraproducţia de mărfuri</i> şi se admite, dimpotrivă, <i>supraproducţia de capital</i>. Dar însuşi capitalul constă din mărfuri sau, în măsura în care el constă din bani, trebuie să fie transformat din nou în mărfuri d’une manière ou d’une autre pentru a putea să funcţioneze ca capital. Ce este deci <i>supraproducţia de capital?</i> Supraproducţia unor mase de valori destinate să producă plusvaloare (sau, considerând capitalul din punctul de vedere al conţinutului lui material, supraproducţia de mărfuri destinate reproducţiei), prin urmare <i>reproducţia pe scară prea mare</i>, ceea ce este acelaşi lucru cu supraproducţia propriu-zisă.</p>', '<p>Mai exact aceasta nu înseamnă decât că se produce prea mult în scopul <i>îmbogăţirii</i> sau că o parte prea mare din produs nu este consumată ca venit, ci este folosită pentru <i>a face mai mulţi bani</i> (pentru a fi acumulată), nu pentru a satisface nevoile personale ale posesorului ei, ci pentru a-i furniza avuţie socială abstractă, bani, şi mai multă putere asupra muncii altuia — capital — sau a întări această putere. Acest lucru îl afirmă unii. (Ric[ardo] îl neagă). Cum explică însă ceilalţi supraproducţia de mărfuri? Prin aceea că producţia is not diversified enough [destul de diversificată], că anumite obiecte de consum nu sunt produse în cantitate destul de mare. Că aici nu poate fi vorba de consumul industrial este evident; căci fabricantul care produce prea multă pânză îşi sporeşte în mod necesar cererea de fire, maşini, muncă etc. Este vorba deci de consumul individual. S-a produs prea multă pânză, dar poate prea puţine portocale. La început, pentru a prezenta ca [inexistentă] separarea cumpărării de vânzare, s-au negat banii. Acum este negat capitalul, pentru a-i prezenta pe capitalişti ca pe nişte oameni care efectuează pur şi simplu operaţia <i>M—B—M</i> şi produc pentru consumul individual şi nu <i>în calitate</i> de capitalişti, care urmăresc îmbogăţirea, transformarea din nou a unei părţi din plusvaloare în capital. Dar afirmaţia că există <i>prea mult capital</i> nu înseamnă altceva decât că se consumă — şi în condiţiile date pot fi consumate — prea puţine produse ca <i>venit (Sismondi)</i>. De ce însă producătorul de pânză cere producătorului de cereale să consume mai multă pânză sau producătorul de cereale cere producătorului de pânză să consume mai multe cereale? De ce producătorul de pânză nu realizează el însuşi o parte mai mare din venitul său (din plusvaloare) sub formă de pânză, iar fermierul sub formă de cereale? Pentru fiecare în parte, se admite că (se face însă abstracţie de limitele fiecărei trebuinţe) acest lucru împiedică nevoia lor de capitalizare. Dar pentru totalitatea lor acest lucru nu se admite.</p>', '<p>(Aici facem cu totul abstracţie de elementul criză care rezultă din faptul că mărfurile se reproduc mai ieftin decât au fost produse. Hence [de aici] deprecierea mărfurilor aflate pe piaţă).</p>', '<p>Toate contradicţiile producţiei burgheze izbucnesc în crizele generale ale pieţei mondiale, în timp ce în crizele parţiale (parţiale în ceea ce priveşte conţinutul şi amploarea) ele izbucnesc doar separat, izolat, unilateral.</p>', '<p>În ceea ce priveşte în mod special <i>supraproducţia</i>, condiţia acesteia este legea generală a producţiei de capital: a produce e măsura dezvoltării forţelor productive (adică în măsura în care este posibil, masa capitalului fiind dată, să se exploateze o masă maximă de muncă), fără să se ţină seama de limitele existente ale pieţei sau de cererea solvabilă, ceea ce are loc prin lărgirea permanentă a reproducţiei şi acumulării, de unde retransformă permanentă a venitului în capital, în timp ce, pe de altă parte, cererea masei de producători este limitată şi, în conformitate cu caracterul producţiei capitaliste, este nevoită să se limiteze la nivelul mediu al trebuinţelor.\r\n</p>'],
'idChr': '2.10.05text',
'title': `[14. Contradicţia dintre dezvoltarea impetuoasă a forţelor productive şi caracterul limitat al consumului maselor ca bază a supraproducţiei. Caracterul apologetic al teoriei imposibilităţii supraproducţiei generale]`,
'info': 'Marx (1863): Teorii asupra plusvalorii',
},
{'year': '1847',
'image': 'marxy',
'content': ['<h6 style="text-align: center;">Cererea, oferta şi valoarea</h6>', '<p>Toată lumea ştie că, atunci când oferta şi cererea se echilibrează, valoarea relativă a unui produs oarecare este determinată cu exactitate de cantitatea de muncă pe care o cuprinde, adică această valoare relativă exprimă raportul de proporţionalitate tocmai în sensul pe care i l-am dat. D-l Proudhon interverteşte ordinea lucrurilor. Începeţi, spune el, prin a măsura valoarea relativă a unui produs prin cantitatea de muncă încorporată în el, şi atunci oferta şi cererea se vor echilibra neapărat. Producţia va corespunde consumului, produsul va putea fi întotdeauna schimbat. Preţul lui curent va exprima întocmai justa lui valoare. În loc de a spune ca toată lumea: când timpul este frumos, multă lume se plimbă, d-l Proudhon scoate lumea la plimbare pentru a-i putea asigura un timp frumos.</p>', '<p>Ceea ce d-l Proudhon prezintă ca o consecinţă a valorii de schimb determinate <i>a priori</i> prin timpul de muncă nu se poate justifica decât printr-o lege formulată în mod aproximativ după cum urmează:</p>', '<p>Produsele se vor schimba de acum înainte proporţional cu timpul de muncă cheltuit pentru producerea lor. Oricare ar fi raportul dintre cerere şi ofertă, schimbul de mărfuri va avea întotdeauna loc ca şi când ele ar fi fost produse proporţional cu cererea. Dacă d-l Proudhon se încumetă să formuleze şi să aplice o astfel de lege, atunci noi vom renunţa să-i cerem dovezi. Dacă, dimpotrivă, el ţine să justifice teoria sa nu ca legiuitor, ci ca economist, el va trebui să demonstreze că <i>timpul</i> necesar pentru crearea unei mărfi indică exact gradul său de <i>utilitate</i> şi raportul său de proporţionalitate faţă de cerere, deci faţă de întreaga avuţie. În cazul acesta, dacă un produs se vinde la un preţ egal cu cheltuielile sale de producţie, oferta şi cererea se vor echilibra întotdeauna; căci cheltuielile de producţie trebuie să exprime adevăratul raport dintre cerere şi ofertă.</p>', '<p>Într-adevăr, d-l Proudhon încearcă să demonstreze că timpul de muncă necesar pentru crearea unui produs exprimă raportul său just faţă de nevoi, aşa că lucrurile a căror producţie necesită cel mai puţin timp sunt cele mai nemijlocit utile şi aşa mai departe în ordine crescândă. Chiar şi producţia unui obiect de lux dovedeşte, conform acestei doctrine, că societatea are timp de prisos care îi permite să satisfacă nevoia de lux.</p>', '<p>D-l Proudhon găseşte o dovadă pentru teza sa în observaţia că lucrurile cele mai utile necesită timpul de producţie cel mai scurt, că societatea începe întotdeauna cu ramurile de producţie cele mai uşoare şi că treptat ea „porneşte la producţia obiectelor care necesită un timp de muncă mai îndelungat şi care corespund unor nevoi mai înalte“.</p>', '<p>D-l Proudhon împrumută de la d-l Dunoyer exemplul industriei extractive — cules, păstorit, vânat, pescuit etc. — care reprezintă industria cea mai simplă, cea mai puţin costisitoare şi cu care omul a început „prima zi a celei de-a doua creaţii a sa“. De prima zi a creaţiei sale dintâi se pomeneşte în Geneză, din care reiese că dumnezeu este primul industriaş din lume.</p>', '<p>Lucrurile se petrec cu totul altfel decât îşi închipuie d-l Proudhon. Din momentul în care ia naştere civilizaţia, producţia începe să se bazeze pe antagonismul dintre diferitele tagme, stări, clase, în sfârşit pe antagonismul dintre munca acumulată şi munca nmijlocită. Fără antagonism nu există progres. Aceasta este legea căreia i s-a supus civilizaţia până în zilele noastre. Până în momentul de faţă forţele productive s-au dezvoltat datorită existenţei acestui regim de antagonisme dintre clase. A afirma însă că oamenii au putut să înceapă să creeze produse de calitate superioară, industrii mai complicate deoarece toate nevoile tuturor lucrătorilor erau satisfăcute înseamnă a face abstracţie de antagonismul dintre clase şi a răsturna întreaga dezvoltare istorică. Este ca şi cum cineva ar vrea să spună că, deoarece în timpul împăraţilor romani ţiparii din bazinele artificiale erau hrăniţi, exista hrană din abundenţă pentru întreaga populaţie romană; pe când, dimpotrivă, în timp ce poporul roman nu avea cu ce să-şi cumpere pâine, aristocraţii romani aveau destui sclavi pentru a-i arunca ca hrană ţiparilor.</p>', '<p>Preţul alimentelor a crescul aproape neîncetat, în timp ce preţul obiectelor manufacturate şi de lux a scăzut aproape neîncetat. Să luăm însăşi producţia agricolă: preţul articolelor celor mai indispensabile, ca, de pildă, grâul, carnea etc., creşte, pe când preţul bumbacului, al zahărului, al cafelei etc. scade neîncetat, într-o proporţie de necrezut. Şi chiar alimentele de lux, ca sparanghelul, anghinarea etc., sunt astăzi relativ mai ieftine decât alimentele de primă necesitate. În epoca noastră inutilul este mai uşor de produs decât necesarul. În sfârşit, în diferite epoci istorice, raporturile dintre preţuri nu numai că diferă, ci ele sunt de-a dreptul opuse. În cursul evului mediu, produsele agricole erau relativ mai ieftine decât produsele manufacturiere; în epoca modenă raportul este inversat. Rezultă oare de aici că utilitatea produselor agricole a scăzut din evul mediu până astăzi?</p>', '<p>Folosirea produselor este determinată de condiţiile sociale în care se găsesc consumatorii, iar aceste condiţii decurg, la rândul lor, din antagonismul de clasă.</p>', '<p>Bumbacul, cartofii şi rachiul sunt obiecte de folosinţă generală. Cartofii au dat naştere scrofulozei; bumbacul a înlăturat în mare parte inul şi lâna, cu toate că lâna şi inul sunt în multe cazuri de mai mare utilitate, fie chiar şi numai din punct de vedere igienic; rachiul, în sfârşit, a înlocuit berea şi vinul, deşi toată lumea recunoaşte că rachiul, întrebuinţat ca substanţă alimentară, este o otravă. Timp de un secol guvernele au luptat zadarnic împotriva opiului european; economia a învins, ea a dictat legile ei consumului.</p>', '<p>Atunci de ce bumbacul, cartofii şi rachiul constituie pivotul societăţii burgheze? Pentru că producţia lor necesită cheltuirea cea mai mică de muncă şi deci sunt cele mai ieftine. Cum se face că preţurile cele mai mici au ca efect un maximum de consum? Oare din cauza utilităţii absolute a acestor obiecte, a utilităţii lor intrinsece, a utilităţii lor în sensul însuşirii pe care o au de a satisface cât mai mult nevoile muncitorului ca om, şi nu ale omului ca muncitor? Nu, ci pentru că într-o societate bazată pe <i>mizerie</i> produsele cele mai <i>mizerabile</i> sunt acelea care au fatala prerogativă de a fi întrebuinţate de masele cele mai largi.</p>', '<p>A afirma că lucrurile cele mai puţin costisitoare, fiind cel mai mult întrebuinţate, trebuie să fie cele mai utile înseamnă a afirma că întrebuinţarea atât de răspândită a rachiului din cauza cheltuielilor lui de producţie reduse este dovada cea mai concludentă a utilităţii lui, înseamnă a spune proletariatului că pentru el cartofii sunt mai salutari decât carnea, înseamnă a accepta starea de lucruri existentă, înseamnă, în sfârşit, a face, împreună cu d-l Proudhon, apologia unei societăţi fără a o înţelege.</p>', '<p>În societatea viitoare, în care dispare antagonismul dintre clase, în care nu vor mai exista clase, consumul nu va mai fi determinat de <i>minimul</i> timpului de producţie, ci timpul de producţie consacrat diferitelor obiecte va fi determinat de gradul lor de utilitate socială.</p>'],
'idChr': '2.11.01text',
'title': `Cererea, oferta şi valoarea`,
'info': 'Marx (1847): Mizeria filozofiei',
},
{'year': '1868',
'image': 'marx',
'content': ['<h6 style="text-align: center;">Demonstraţia teoriei valorii</h6>', '<p class="mid" style="text-align: center;">Marx către Ludwig Kugelmann</p>', '<p class="right" style="text-align: right;">11 iulie 1868</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În ceea ce priveşte „Centralblatt“, autorului articolului i se pare că-mi face cea mai mare concesie posibilă admiţând că dacă în general prin cuvântul valoare se înţelege ceva, atunci neapărat concluziile mele trebuie să fie acceptate. Nenorocitul nu vede că dacă din cartea mea ar lipsi cu totul capitolul referitor la „valoare“, analiza relaţiilor reale pe care o prezint ar conţine în orice caz o dovadă suficientă pentru demonstrarea raportului real de valoare. Toată pălăvrăgeala pe tema necesităţii de a demonstra noţiunea de valoare se datoreşte numai unei desăvârşite ignoranţe atât în ceea ce priveşte problema în discuţie, cât şi metoda ştiinţifică. Că orice naţiune care ar înceta să muncească, să nu zic timp de un an, dar chiar şi câteva săptămâni, s-ar duce de râpă, asta o ştie orice copil. Tot atât de bine se ştie şi că masele de produse care corespund diferitelor mase de necesităţi reclamă mase diferite şi cantitativ determinate din munca socială totală. Că această <i>necesitate a repartizării</i> muncii sociale în proporţii determinate nu poate fi nicidecum suprimată printr-o <i>anumită formă</i> a producţiei sociale, ci îşi poate schimba doar <i>modul de manifestare</i>, este self-evident [de la sine înţeles]. În genere, legile naturii nu pot fi suprimate. Ceea ce se poate schimba în funcţie de stadiile, diferite din punct de vedere istoric, în care se găseşte societatea este numai <i>forma</i> în care se manifestă aceste legi. Iar forma de manifestare a acestei repartizări proporţionale a muncii în cadrul unei orânduiri sociale în care corelaţia muncii sociale se prezintă ca <i>schimb privat</i> între produsele individuale ale muncii este <i>tocmai valoarea de schimb</i> a acestor produse.</p>', '<p>Sarcina ştiinţei constă tocmai în a arăta <i>în ce fel</i> îşi croieşte drum legea valorii. Dacă, aşadar, am încerca „să explicăm“ dintr-o dată toate fenomenele care aparent contrazic legea, ar trebui să prezentăm ştiinţa <i>înaintea</i> ştiinţei. Este tocmai greşeala pe care a comis-o Ricardo presupunând, în primul său capitol despre valoare, ca <i>fiind date</i> toate categoriile posibile — care abia urmează să fie dezvoltate —, şi aceasta pentru a demonstra concordanţa lor (ihr Adäquatsein) cu legea valorii.</p>', '<p>Pe de altă parte, <i>istoria teoriei</i> dovedeşte, ce-i drept, după cum bine ai observat, că concepţia mai clară sau mai puţin clară, mai îmbâcsită de iluzii sau mai riguros ştiinţifică despre raportul de valoare a fost <i>întotdeauna aceeaşi</i>. Întrucât însuşi procesul de gândire decurge din relaţiile existente, fiind el însuşi un <i>proces natural</i>, gândirea cu adevărat raţională nu poate fi decât întotdeauna aceeaşi, ea deosebindu-se numai ca grad, în funcţie de maturitatea dezvoltării ei, deci şi a organului cu care se gândeşte. Toate celelalte nu sunt decât vorbe goale.</p>', '<p>Economistul vulgar habar n-are că relaţiile de schimb reale, cotidiene şi mărimile de valoare nu pot fi <i>nemijlocit identice</i>. Caracteristica societăţii burgheze constă tocmai în faptul că nu există apriori o reglementare socială conştientă a producţiei. Ceea ce este raţional şi, din punct de vedere natural, necesar se impune doar ca o medie care acţionează orbeşte. Iar economistul vulgar îşi închipuie că a făcut o mare descoperire atunci când, în loc să dezvăluie legătura internă a fenomenelor, afirmă cu emfază că în manifestarea lor lucrurile arată altfel. În realitate, el face caz de faptul că se cramponează de aparenţă, pe care o consideră drept un adevăr definitiv. Atunci de ce mai avem, în genere, nevoie de ştiinţă?</p>', '<p>Dar problema mai are în cazul de faţă şi un alt substrat. Odată înţeleasă corelaţia lucrurilor, înainte de prăbuşirea practică se năruie orice convingere teoretică în necesitatea permanentă a rânduielilor existente. Aşadar, eternizarea acestei confuzii absurde reprezintă interesul absolut al claselor dominante. Şi pentru ce altceva ar fi plătiţi palavragiii sicofanţi, care nu au nici un alt atu ştiinţific în afara pretenţiei că în economia politică este în genere interzis să gândeşti?</p>', '<p>Dar satis superque [destul şi prea destul]. În orice caz, din toate acestea reiese clar la ce grad de decădere au ajuns aceşti popi ai burgheziei; muncitori şi chiar fabricanţi şi negustori mi-au înţeles cartea şi s-au putut orienta în materialul pe care-l cuprinde ea, în timp ce asemenea <i>„cărturari“</i> (!) se plâng că le solicit intelectul nepermis de mult.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '2.11.02text',
'title': `Demonstraţia teoriei valorii`,
'info': 'Marx (1868): Către Ludwig Kugelmann',
},
{'year': '1879—1880',
'image': 'marxo',
'content': ['<h6 style="text-align: center;">Însemnări pe marginea „Manualului de economie politică“ al lui Adolph Wagner</h6>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><i>Capital circulant şi capital fix</i> (p. 38, 2 (a) şi 2 (b)).</p>', '<p><i>Valoarea</i>. După părerea d-lui Wagner, teoria valorii a lui Marx reprezintă <i>„piatra unghiulară a sistemului lui socialist“</i> (p. 45). Întrucât eu nu am elaborat niciodată un <i>„sistem socialist“</i>, aceasta nu este decât o fantezie a lui Wagner, Schäffle e tutti quanti [şi toţi ceilalţi].</p>', '<p>Mai departe, Wagner pretinde că Marx</p>', '<blockquote>„găseşte <i>substanţa socială comună a valorii de schimb</i> — singura pe care el o are în vedere aici — <i>în muncă</i>, iar <i>măsura mărimii valorii de schimb</i> — în timpul de muncă socialmente necesar“ etc.</blockquote>', '<p>Eu nu vorbesc nicăieri de <i>„substanţa socială comună a valorii de schimb“</i>, eu spun că valorile de schimb <i>(valoarea de schimb</i> există numai dacă există cel puţin două asemenea valori) reprezintă ceva <i>comun lor</i>, ceva ce este absolut independent „de valorile lor de întrebuinţare“ { adică, în cazul de faţă, de forma lor naturală }, adică <i>„valoarea“</i>. Astfel citim: „Elementul comun care apare în raportul de schimb sau în valoarea de schimb a mărfii este deci <i>valoarea ei</i>. Continuarea analizei noastre ne va duce din nou la valoarea de schimb ca expresie şi formă de manifestare necesară a valorii; deocamdată trebuie să privim însă valoarea <i>independent de această formă a sa“</i> (p. 13).</p>', '<p>Prin urmare, eu nu spun că „substanţa socială comună a valorii de schimb“ este „munca“; şi, întrucât eu analizez amănunţit într-o secţiune specială <i>forma valoare</i>, adică dezvoltarea valorii de schimb, ar fi straniu să reducem această „formă“ la „substanţa socială comună“, la muncă. D-l Wagner uită, de asemenea, că obiectul studiului meu nu este nici „valoarea“ şi nici „valoarea de schimb“, ci <i>marfa</i>.</p>', '<p>Mai departe:</p>', '<blockquote>„Dar această teorie“ (a lui Marx) „nu este atât o teorie generală a valorii, cât o <i>teorie a cheltuielilor</i>, care provine <i>de la Ricardo“</i> (l.c.).</blockquote>', '<p>D-l Wagner ar fi putut să afle atât din „Capitalul“ cât şi din <i>lucrarea lui Zieber</i> <a href="javascript:void(0);" id="n181">[181]</a> (dacă ar cunoaşte limba rusă) deosebirea dintre mine şi Ricardo, care de fapt a studiat munca numai ca măsură a <i>mărimii valorii</i>, din care cauză nu a găsit nici o legătură între a sa teorie a valorii şi esenţa banilor.</p>', '<p>Dacă d-l Wagner spune că aceasta „nu este o teorie generală a valorii“, din punctul său de vedere el are perfectă dreptate, pentru că prin teoria generală a valorii el înţelege disecarea cuvântului „valoare“, ceea ce îi şi dă posibilitatea să se îndeletnicească cu confundarea tradiţională şi obişnuită pentru profesorii germani a „valorii de întrebuinţare“ cu „valoarea“, dat fiind că ambele au comun cuvântul „valoare“. Dar, dacă mai departe el spune că aceasta este <i>o „teorie a cheltuielilor“</i>, această remarcă sau se reduce la o tautologie: mărfurile, în măsura în care sunt valori, reprezintă numai ceva <i>social</i>, munca, şi în măsura în care <i>mărimea valorii</i> unei mărfi este determinată, potrivit concepţiei mele, de <i>mărimea timpului de muncă cuprins în ea</i>, adică de cantitatea normală de muncă pe care o necesită producerea unui obiect etc.; d-l Wagner dovedeşte însă contrarul susţinând că această teorie a valorii nu este „generală“, deoarece ea nu corespunde concepţiilor d-lui Wagner despre „teoria generală a valorii“. Sau el susţine <i>un lucru fals: Ricardo</i> (urmându-l pe Smith) confundă valoarea cu cheltuielile de producţie; încă în <i>„Contribuţii la critica economiei politice“</i>, precum şi în notele la „Capitalul“ am arătat clar că <i>valorile</i> şi <i>preţurile de producţie</i> (care exprimă doar în bani cheltuielile de producţie) <i>nu</i> coincid. De ce nu coincid? Acest lucru <i>nu</i> i l-am spus d-lui Wagner.</p>', '<p>În afară de aceasta, eu „acţionez în mod arbitrar“ când reduc, chipurile,</p>', '<blockquote>„aceste cheltuieli la aşa-numitele cheltuiri de muncă în sensul îngust al cuvântului. Dar pentru aceasta este nevoie în prealabil de o dovadă care până în prezent lipseşte, şi anume că procesul de producţie este posibil fără absolut nici o mijlocire a activităţii <i>capitaliştilor privaţi</i> având drept scop formarea şi folosirea capitalului“ (p. 45).</blockquote>', '<p>În loc să-mi pună în seamă asemenea dovezi, care se referă la viitor, d-l Wagner ar trebui, dimpotrivă, să dovedească mai întâi că <i>un proces de producţie social</i> — nu mai vorbim de un proces de producţie în general — <i>nu a avut loc</i> în foarte multe obşti <i>existente înainte de apariţia capitaliştilor privaţi</i> (vechea obşte indiană, obştea familială a slavilor de sud etc.). În afară de aceasta, Wagner ar putea să spună numai că exploatarea clasei muncitoare de către clasa capitaliştilor, pe scurt caracterul producţiei capitaliste, aşa cum îl prezintă Marx, este just, dar el greşeşte considerând această economie ca tranzitorie, în timp ce Aristotel, dimpotrivă, a greşit considerând <i>economia sclavagistă</i> netranzitorie.</p>', '<blockquote>„Atâta timp cât <i>nu</i> a fost adusă o asemenea dovadă“ { cu alte cuvinte atâta timp cât există economia capitalistă }, <i>„profitul capitalistului este de fapt“</i> { aici ies la iveală urechile de măgar } „tot un element <i>«constitutiv» al valorii</i>, şi <i>nu</i>, cum gândesc socialiştii, numai <i>o jecmănire</i> sau <i>o «jefuire»</i> a muncitorului“ (p. 45, 46).</blockquote>', '<p>Ce înseamnă <i>„jecmănirea muncitorului“</i>, a-i lua pielea etc. nu se poate şti. Dar şi în expunerea mea „profitul capitalistului“ <i>nu</i> este, de fapt, „numai ceea ce i se <i>ia</i> muncitorului, sau «jefuirea» muncitorului“. Dimpotrivă, eu îl prezint pe capitalist ca un factor necesar al producţiei capitaliste şi arăt foarte amănunţit că el nu numai că „jecmăneşte“, sau <i>„jefuieşte“</i>, dar impune cu forţa <i>producţia de plusvaloare</i>, adică ajută să se creeze ceea ce urmează să fie jefuit; mai departe, eu arăt amănunţit că, chiar în cadrul schimbului de mărfuri, unde se schimbă <i>numai echivalente</i>, capitalistul — de îndată ce plăteşte muncitorului valoarea reală a forţei sale de muncă — obţine pe bună dreptate, adică potrivit dreptăţii corespunzătoare acestui mod de producţie, <i>plusvaloarea</i>. Dar toate acestea nu fac din „profitul capitalistului“ un <i>„element constitutiv“</i> al valorii, ci dovedesc numai că în valoarea <i>„constituită“</i> nu prin munca capitalistului este cuprinsă o parte pe care el şi-o poate însuşi „de drept“, adică fără să încalce dreptul corespunzător schimbului de mărfuri.</p>', '<p>„Această teorie ia în considerare în mod extrem de unilateral numai un moment care determină valoarea“ { 1) tautologie. Teoria aceasta este falsă, pentru că Wagner are o „teorie generală a valorii“ care nu coincide cu ea, şi de aceea la el „valoarea“ este determinată de „valoarea de întrebuinţare“, aşa cum o dovedeşte salariul lunar de profesor; 2) d-l Wagner strecoară în locul valorii „preţul de piaţă“ din momentul dat, sau preţul mărfii, care se abate de la valoare şi care diferă mult de valoare }, <i>„cheltuielile</i>, şi nu alt factor, necesitatea, <i>utilitatea</i>, momentul <i>trebuinţei“</i> { ceea ce înseamnă că ea nu confundă „valoarea“ cu <i>valoarea de întrebuinţare</i>, ceea ce ar fi dorinţa fierbinte a unui confuzionist înnăscut cum este Wagner }.</p>', '<blockquote>„Ea nu corespunde nu numai <i>creării valorii de schimb în circulaţia actuală“</i></blockquote>', '<p>{ el are în vedere <i>formarea preţului</i>, care nu schimbă absolut nimic în <i>determinarea valorii;</i> în general însă, <i>în circulaţia actuală are loc</i>, desigur, <i>formarea valorii de schimb</i> care, aşa cum stie orice gründer, falsificator de mărfuri etc., nu are nimic comun cu <i>formarea valorii</i>, dar urmăreşte cu un ochi ager valorile „formate“. În afară de aceasta, în determinarea <i>valorii forţei de muncă</i>, eu, de pildă, pornesc de la faptul că valoarea ei într-adevăr se plăteşte, ceea ce <i>de fapt nu are loc</i>. D-l Schäffle în <i>„Capitalismul“</i> etc. consideră că aceasta este „mărinimie“ sau ceva asemănător. În realitate nu este decât un procedeu necesar în cercetarea ştiinţifică },</p>', '<blockquote>„dar, după cum demonstrează foarte bine şi <i>concludent</i> (!) <i>Schäffle</i> în «Quintessenz» şi mai ales în «Socialer Körper», ea nu corespunde nici măcar condiţiilor care <i>trebuie să se formeze în mod necesar în statul social ipotetic al lui Marx“</i>.</blockquote>', '<p>{ Aşadar, statul social pe care d-l Schäffle a fost atât de amabil să-l „formeze“ în numele meu se transformă în <i>„statul lui Marx“</i> (şi nu în „statul social“ pe care, în ipoteza lui, Schäffle îl atribuie lui Marx) }.</p>', '<blockquote>„Acest fapt poate fi demonstrat <i>în mod peremptoriu</i> prin exemplul cerealelor etc., a căror <i>valoare de schimb</i>, datorită influenţei recoltelor nestabile, în condiţii când nevoile sunt aproximativ aceleaşi, ar trebui în mod necesar reglementată <i>chiar</i> în condiţiile existenţei unui sistem de <i>«taxe sociale» altfel</i> decât <i>exclusiv în funcţie de cheltuieli“</i>.</blockquote>', '<p>{ Câte vorbe, atâtea prostii. În primul rând, eu nu am vorbit nicăieri de <i>„taxe sociale“</i> şi, <i>analizând valoarea</i>, am avut de-a face cu relaţiile burgheze, dar nu cu aplicarea acestei teorii a <i>valorii</i> la <i>„statul social“</i> construit nu de mine, ci de d-l Schäffle în numele meu. În al doilea rând: dacă în cazul unei recolte proaste preţul cerealelor creşte, atunci creşte întâi <i>valoarea</i> lor, căci cantitatea respectivă de muncă este <i>realizată într-un produs mai mic</i>, iar apoi într-o măsură şi mai mare creşte <i>preţul de vânzare al cerealelor</i>. Ce legătură are aceasta cu teoria valorii elaborată de mine? Cu cât cerealele <i>se vând</i> la un preţ mai ridicat decât <i>valoarea lor</i>, cu atât alte mărfuri se vând, fie în natură, fie în bani, <i>sub valoarea lor</i>, şi chiar în cazul când propriul lor preţ în bani <i>nu</i> scade. <i>Suma valorilor</i> rămâne aceeaşi chiar dacă expresia bănească a întregii acestei <i>sume a valorilor</i> a crescut, adică dacă a crescut, după părerea d-lui Wagner, suma „valorii de schimb“. Aceasta se întâmplă dacă admitem că <i>scăderea preţului</i> la toate celelalte mărfuri nu acoperă <i>creşterea preţului peste valoarea</i> cerealelor, excedentul peste preţul lor. Dar în acest caz valoarea de schimb a banilor a scăzut pro tanto [corespunzător] sub valoarea lor; suma valorilor tuturor mărfurilor nu numai că rămâne <i>aceeaşi</i>, dar nu se schimbă nici în <i>expresie bănească</i> dacă banii sunt socotiţi drept marfă. Mai departe: creşterea preţului cerealelor peste valoarea lor, care creşte şi ea ca urmare a recoltelor proaste, va fi în „statul social“ în orice caz mai mică decât în condiţiile existenţei speculanţilor de cereale. „Statul social“ va organiza însă dinainte producţia în aşa fel, încât oferta anuală de cereale să depindă numai într-o măsură absolut infimă de oscilaţiile recoltei. Volumul producţiei, oferta şi consumul sunt reglementate raţional. În sfârşit, „taxa socială“ poate oare să dovedească ceva — presupunând că fanteziile lui Schäffle în această privinţă s-ar realiza — în favoarea sau împotriva teoriei valorii elaborate de mine? Tot atât de puţin pe cât măsurile coercitive luate în condiţiile lipsei de alimente pe un vapor, într-o fortăreaţă sau în timpul revoluţiei franceze etc. — măsuri care nu au nici o contingenţă cu <i>valoarea</i> şi care sunt predestinate să servească drept sperietoare pentru „statul social“ — pot să violeze <i>legile valorii</i> ale „statului capitalist“ (burghez), prin urmare şi teoria valorii! Acestea nu sunt nimic altceva decât prostii! }</p>', '<p>Acelaşi Wagner îl citează cu satisfacţie pe Rau:</p>', '<p>„Pentru a evita confuzia este necesar să stabilim exact ce se înţelege prin <i>valoare în general</i>, şi <i>în conformitate cu limba germană</i> pentru aceasta trebuie să alegem <i>valoarea de întrebuinţare“</i> (p. 46).</p>', '<p><i>Deducerea noţiunii de valoare</i> (p. 46 şi urm.).</p>', '<p>Din <i>noţiunea de valoare</i> trebuie, după părerea d-lui Wagner, să deducem întâi <i>valoarea de întrebuinţare</i> şi apoi <i>valoarea de schimb</i>, şi nu cum procedez eu, deducând valoarea din <i>marfa concretă;</i> este interesant să urmărim acest <i>scolasticism</i> în cea mai recentă lucrare a sa, <i>„Grundlegung“</i>.</p>', '<blockquote>„O tendinţă <i>firească</i> a omului este să ajungă la conştiinţa clară şi <i>la înţelegerea raportului</i> dintre <i>bunurile</i> interioare şi cele exterioare şi <i>trebuinţele</i> sale. Aceasta are loc pe calea <i>preţuirii (a preţuirii valorice)</i>, datorită căreia se atribuie valoare bunurilor, respectiv obiectelor din lumea exterioară şi această valoare <i>se măsoară“</i> (p. 46); la <i>pagina 12</i> se spune: „Toate mijloacele destinate satisfacerii trebuinţelor se numesc <i>bunuri“</i>.</blockquote>', '<p>Dacă punem acum în prima frază în locul cuvântului „bun“ expresia <i>conţinutul logic</i>, pe care i-l atribuie Wagner, atunci prima frază din pasajul citat va suna astfel:</p>', '<p><i>„«Omul»</i> are o <i>tendinţă firească să ajungă la conştiinţa clară şi la înţelegerea raportului</i> dintre mijloacele «interioare şi cele exterioare» de satisfacere a trebuinţelor sale şi «trebuinţele sale»“. Noi putem să simplificăm întrucâtva această frază omiţând „mijloacele <i>interioare</i> etc.“, aşa cum face chiar d-l Wagner în fraza imediat următoare cu ajutorul cuvântului „respectiv“.</p>', '<p>„Omul“? Dacă aici este vorba de categoria „om în genere“, atunci el nu are în genere „nici un fel“ de trebuinţe; dacă se are în vedere omul care se contrapune izolat naturii, atunci el trebuie privit ca oricare alt animal gregar; dacă însă acest om trăieşte într-o formă de societate — şi tocmai aşa presupune d-l Wagner, deoarece „omul“ la el, chiar dacă nu are studii universitare, posedă cel puţin graiul —, atunci ca punct de plecare trebuie să se ia caracterul determinat al omului social, adică caracterul determinat al societăţii în care trăieşte el, întrucât aici producţia, adică <i>procesul în cadrul căruia se dobândesc mijloacele de trai</i>, are un oarecare caracter social.</p>', '<p>Dar la un profesor doctrinar raporturile dintre om şi natură sunt de la bun început nu raporturi <i>practice</i>, adică bazate pe acţiune, ci raporturi <i>teoretice;</i> chiar în prima frază sunt confundate două raporturi de acest fel.</p>', '<p><i>Întâi:</i> întrucât în fraza următoare <i>„mijloacele exterioare de satisfacere a trebuinţelor lui“</i>, sau <i>„bunurile exterioare“</i>, se transformă în <i>„obiecte din lumea exterioară“</i>, primul din cele două raporturi implicate are următorul aspect: omul intră <i>în raport cu obiectele din lumea exterioară</i> ca mijloace pentru satisfacerea trebuinţelor sale. Dar oamenii nu încep nicidecum prin „a intra în acest raport teoretic cu obiectele <i>din lumea exterioară“</i>. Ca oricare animal, ei încep prin <i>a mânca, a bea</i> etc., deci nu prin „a intra“ într-un raport, ci prin <i>a acţiona efectiv</i>, prin a lua în stăpânire prin acţiunile lor anumite obiecte din lumea exterioară şi a-şi satisface astfel trebuinţele. (Ei încep, aşadar, cu producţia.) Datorită repetării acestui proces, capacitatea acestor obiecte „de a satisface trebuinţele“ oamenilor se întipăreşte în mintea lor, oamenii ca şi animalele învaţă să deosebească şi din punct de vedere „teoretic“ obiectele exterioare care servesc pentru satisfacerea trebuinţelor lor de toate celelalte obiecte. Pe o anumită treaptă de dezvoltare, după ce se înmulţesc şi se dezvoltă trebuinţele oamenilor şi formele activităţii lor, cu ajutorul căreia ei îşi satisfac aceste trebuinţe, oamenii dau diferite nume unor clase întregi de asemenea obiecte, pe care le şi deosebesc, pe baza experienţei, de restul lumii exterioare. Aceasta se întâmplă în mod inevitabil, întrucât ei se află în procesul de producţie, adică în procesul de însuşire a acestor obiecte, într-o legătură permanentă de muncă între ei şi cu aceste obiecte şi curând încep să ducă chiar luptă cu alţi oameni pentru aceste obiecte. Dar această locuţiune nu face decât să exprime, sub formă de reprezentare, ceea ce activitatea repetată a transformat în experienţă, şi anume faptul că oamenilor, care trăiesc deja în condiţiile unor relaţii sociale determinate { aceasta este o premisă necesară vorbirii }, anumite obiecte exterioare le servesc pentru satisfacerea trebuinţelor. Oamenii nu fac decât să dea acestor obiecte un nume anumit (generic), pentru că ei cunosc capacitatea acestor obiecte de a le satisface trebuinţele, pentru că ei se străduiesc, printr-o activitate mai mult sau mai puţin repetată, sa le ia în stăpânire şi să le şi menţină în posesiunea lor; ei numesc, probabil, aceste obiecte „bunuri“ sau altfel, ceea ce înseamnă că practic ei folosesc aceste produse, că ele le sunt de folos; ei atribuie obiectului caracterul de utilitate ca şi cum ar fi propriu obiectului însuşi, deşi unei oi i-ar veni greu să creadă că una din însuşirile ei „utile“ este de a servi ca hrană omului.</p>', '<p>Aşadar, oamenii au început de fapt prin a-şi însuşi anumite obiecte din lumea exterioară ca mijloace de satisfacere a propriilor lor trebuinţe etc. etc.; mai târziu, ei ajung să <i>le</i> desemneze şi <i>prin cuvinte</i> ca <i>mijloace de satisfacere a trebuinţelor</i> lor — ceea ce şi sunt în practică —, ca obiecte care îi „satisfac“. Dacă numim împrejurarea că oamenii consideră nu numai în practică asemenea obiecte drept mijloace de satisfacere a trebuinţelor lor, dar şi în reprezentare şi, mai departe, în exprimare, denumindu-le obiecte „care“ le <i>„satisfac“</i> trebuinţele, şi prin urmare şi <i>pe ei înşişi</i> { atâta timp cât trebuinţele omului nu sunt satisfăcute, el este <i>în dezacord</i> cu trebuinţele lui, adică cu sine însuşi }, dacă, „potrivit modului de a se exprima în limba germană“, spunem că aceasta înseamnă „a atribui“ <i>valoare</i> obiectelor, atunci am dovedit că noţiunea generală de <i>„valoare“</i> decurge din raportul oamenilor faţă de obiectele din lumea exterioară care le satisfac trebuinţele şi că, prin urmare, aceasta este <i>noţiunea generică de „valoare“</i> şi că toate celelalte feluri de valoare, ca de pildă valenţa <a href="javascript:void(0);" id="n182">[182]</a> chimică a elementelor, nu reprezintă decât o varietate a acestei noţiuni. <a href="javascript:void(0);" id="n183">[183]</a></p>', '<p>„Tendinţa firească“ a profesorului german de economie politică constă în a deduce categoria economică „valoare“ dintr-o „noţiune“, şi el reuşeşte să facă acest lucru desemnând, potrivit „modului de exprimare în limba germană“, prin „valoare“ ceea ce în economia politică este numit „valoare de întrebuinţare“. De îndată ce „valoarea“ în general este găsită în felul acesta, ea serveşte, la rândul ei, pentru <i>a deduce „valoarea de întrebuinţare“</i> din „valoarea în general“. Pentru aceasta nu trebuie decât să adăugăm la cuvântul „valoare“ cuvântul „de întrebuinţare“, omis mai înainte.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Toate acestea sunt „baliverne“. <i>De prime abord</i> [înainte de toate], <a id="cit108"></a>eu nu pornesc de la „noţiuni“, deci nici de la „noţiunea de valoare“, şi de aceea nu am nevoie „să o împart“ pe aceasta din urmă. Eu pornesc de la cea mai simplă formă socială în care produsul muncii apare în societatea modernă, şi aceasta este <i>„marfa“</i>. Eu analizez marfa şi, pe deasupra, o analizez la început în <i>forma în care se manifestă</i>. Aici găsesc că, pe de o parte, marfa, în forma ei naturală, este <i>obiect de întrebuinţare</i>, adică <i>valoare de întrebuinţare</i>, şi, pe de altă parte, este <i>purtătoare de valoare de schimb</i> şi, din acest punct de vedere, ea însăşi este „valoare de schimb“. O analiză ulterioară a acesteia din urmă îmi arată că valoarea de schimb este doar o <i>„formă</i> de manifestare“, o formă independentă de reprezentare a <i>valorii</i> cuprinse în marfă, şi atunci trec la analiza acesteia din urmă. De aceea, la p. 36 din ediţia a II-a, eu spun răspicat: „Dacă la începutul acestui capitol am spus, aşa cum se spune de obicei, că marfa este valoare de întrebuinţare şi valoare de schimb, lucrul acesta a fost, strict vorbind, inexact. Marfa este valoare de întrebuinţare sau obiect de întrebuinţare şi «valoare». Ea se prezintă sub acest dublu aspect al ei îndată ce <i>valoarea ei</i> capătă <i>o formă de manifestare</i> proprie, deosebită de forma ei naturală, şi anume forma <i>valorii de schimb“</i> etc. Prin urmare, eu nu împart valoarea în valoare de întrebuinţare şi valoare de schimb ca contrarii în care se scindează abstracţia „valorii“, ci <i>forma socială concretă</i> a produsului muncii; <i>„marfa“</i> este, pe de o parte, valoare de întrebuinţare şi, pe de altă parte, „valoare“, dar nu valoare de schimb, deoarece simpla <i>formă</i> de manifestare nu constituie propriul ei <i>conţinut</i>.</p>', '<p>În al doilea rând, numai un vir obscurus care nu a priceput nici o iotă din „Capitalul“ poate să conchidă: deoarece într-o notă la prima ediţie a „Capitalului“ Marx respinge toată trăncăneala absurdă a profesorilor germani cu privire la „valoarea de întrebuinţare“ în general şi trimite pe cititorii care vor să ştie ceva despre adevăratele valori de întrebuinţare la „Anleitungen zur Warenkunde“ — de aceea <i>valoarea de întrebuinţare</i> nu joacă la el nici un rol. Ea nu joacă, fireşte, rolul contrarului ei, al „valorii“, care nu are nimic comun cu ea decât cuvântul „valoare“ care figurează în expresia „valoare de întrebuinţare“. El ar fi putut să spună tot atât de bine că eu am lăsat la o parte „valoarea de schimb“, pentru că ea este numai o formă de manifestare a valorii, dar nu „valoarea“, căci pentru mine „valoarea“ unei mărfi nu este nici valoarea ei de întrebuinţare, nici valoarea ei de schimb.</p>', '<p>Dacă se pune problema de a analiza „marfa“ — cea mai simplă concretizare economică —, atunci trebuie lăsate la o parte toate raporturile care nu au contingenţă cu obiectul dat al analizei. Ceea ce se poate spune însă despre marfă ca valoare de întrebuinţare am spus în câteva rânduri, iar pe de altă parte am subliniat <i>forma caracteristică</i> în care apare aici valoarea de întrebuinţare — produsul muncii, şi anume: „Un lucru poate fi folositor şi produs de muncă omenească fără să fie marfă. Omul care prin produsul său îşi satisface propria sa trebuinţă, creează, desigur, valoare de întrebuinţare, dar nu marfă. Pentru a produce marfă, <i>el trebuie să producă nu numai valoare de întrebuinţare, dar valoare de întrebuinţare pentru alţii, valoare de întrebuinţare socială“</i> (p. 15). { În aceasta rezidă rădăcina <i>„valorii de întrebuinţare socială“</i> a lui Rodbertus. } Datorită acestui fapt, valoarea de întrebuinţare — ca valoare de întrebuinţare a „mărfii“ — are ea însăşi un caracter istoric specific. În comuna primitivă, în care mijloacele de subzistenţă, de pildă, se produceau în comun şi se repartizau între membrii comunei, produsul comun satisfăcea direct trebuinţele vitale ale fiecărui membru al comunei, ale fiecărui producător, iar caracterul social al produsului sau al valorii de întrebuinţare constă aici în <i>caracterul său comun</i>. { D-l Rodbertus, dimpotrivă, transformă „valoarea de întrebuinţare socială“ a <i>mărfii</i> în „valoare de întrebuinţare socială“ în general şi de aceea îndrugă verzi şi uscate. }</p>', '<p>Aşa cum reiese din cele de mai sus, ar fi curată absurditate ca la analiza mărfii — pe motiv că ea se prezintă, pe de o parte, ca valoare de întrebuinţare sau bun, iar pe de altă parte ca „valoare“ — „să se adauge“ tot felul de raţionamente banale despre valori de întrebuinţare sau bunuri care nu intră în lumea mărfurilor, cum sunt „bunurile statului“, „bunurile comunei“ etc., aşa cum face Wagner şi în general profesorul german, sau despre bunul „sănătate“ etc. Acolo unde statul însuşi este producător capitalist, ca în exploatarea minelor, a pădurilor etc., produsul său este „marfă“, şi de aceea are caracterul specific al oricărei alte mărfi.</p>', '<p>Pe de altă parte, vir obscurus a scăpat din vedere că încă la analiza mărfii eu nu m-am mărginit să cercetez dubla formă în care se prezintă ea, ci am trecut imediat mai departe şi am arătat că în această dublă existenţă a mărfii se manifestă dublul <i>caracter al muncii</i>, al cărei produs este: cel al muncii <i>utile</i>, adică al formelor concrete de muncă, care creează valori de întrebuinţare, şi cel al <i>muncii</i> abstracte, al <i>muncii ca cheltuire de forţă de muncă</i>, indiferent în ce mod „util“ este cheltuită ea (pe aceasta se bazează în continuare prezentarea procesului de producţie); faptul că în dezvoltarea <i>formei valoare a mărfii</i>, în ultimă instanţă a formei ei băneşti, deci a <i>banilor</i>, <i>valoarea</i> unei mărfi se manifestă în <i>valoarea de întrebuinţare</i> a alteia, adică în forma naturală a altei mărfi; faptul că însăşi <i>plusvaloarea</i> este dedusă dintr-o <i>valoare de întrebuinţare</i> „specifică“ a <i>forţei de muncă</i> proprie exclusiv acesteia din urmă etc. etc., că, prin urmare, la mine valoarea de întrebuinţare are o cu totul altă importanţă decât în economia politică de până acum, dar — şi acest lucru trebuie reţinut — ea este luată în considerare întotdeauna numai acolo unde asemenea cercetare izvorăşte din analiza formaţiunilor economice date, şi nu din speculaţii ale noţiunilor sau cuvintelor „valoare de întrebuinţare“ şi „valoare“.</p>', '<p>De aceea, analizând marfa, chiar atunci când este vorba despre „valoarea“ ei „de întrebuinţare“, nu dăm de îndată definiţii ale „capitalului“, care ar fi o pură inepţie atâta timp cât suntem abia la analiza elementelor mărfii.</p>', '<p>Ceea ce îl nemulţumeşte (şochează) însă pe d-l Wagner în expunerea mea este că eu nu-i fac plăcerea sa urmez „tendinţele“ germane profesorale neaoşe de a confunda valoarea de întrebuinţare cu valoarea. Societatea germană trece tot mai mult, ce-i drept, cu mare întârziere, de la economia naturală feudală sau, cel puţin, de la precumpănirea acesteia la economia capitalistă, dar profesorii pedanţi mai stau încă cu un picior în vechiul gunoi, ceea ce este foarte firesc. Din iobagi ai proprietarilor funciari ei s-au transformat în iobagi ai statului — vulgo ai guvernului. De aceea şi vir obscurus al nostru, care nici n-a observat măcar că metoda mea <i>analitică</i>, care nu porneşte de la om, ci de la perioada social-economică dată, nu are nimic comun cu metoda profesorală germană de legare a noţiunilor („poţi din cuvinte admirabil să te cerţi, poţi din cuvinte un sistem să făureşti“), <a href="javascript:void(0);" id="n184">[184]</a> scrie:</p>', '<blockquote>„În conformitate cu concepţia lui <i>Rodbertus</i> şi a lui <i>Schäffle</i>, eu pun pe primul plan caracterul <i>valorii de întrebuinţare</i> pe care îl are <i>orice valoare</i> şi subliniez cu atât mai mult preţuirea valorii de întrebuinţare, cu cât preţuirea valorii de schimb pur şi simplu nu este deloc aplicabilă la multe din principalele bunuri economice“ { ce anume îl sileşte s-o aplice? Aşadar, ca slujbaş al statului se simte dator să confunde valoarea de întrebuinţare cu valoarea! }, „de pildă <i>la stat şi funcţiile sale</i>, precum la alte relaţii ale economiei publice“ (p. 49, notă).</blockquote>', '<p>{ Aceasta aminteşte de chimiştii de pe vremuri, dinaintea apariţiei chimiei ca ştiinţă: prin faptul că untul de masă, numit în mod obişnuit (după obiceiul nordic) pur şi simplu unt, este moale, ei numeau „unturi“ (Buttersäfte) clorurile, de pildă <i>untul de zinc, untul de antimoniu</i> etc., prin urmare folosind cuvintele lui vir obscurus, ei erau convinşi că toate clorurile, clorura de zinc, clorura de antimoniu, sunt moi ca untul }. Această vorbărie se reduce la următoarele: Având în vedere că anumite bunuri, îndeosebi <i>statul</i> (un bun!) şi <i>„serviciile“</i> lui (îndeosebi serviciile profesorilor lui de economie politică), <i>nu</i> sunt „mărfuri“, particularităţile contrare cuprinse în înseşi „mărfuri“ { care, de altfel, apar <i>clar</i> şi în <i>forma marfă</i> a produsului muncii } trebuie să fie confundate între ele! În genere, Wagner &amp; Co. cu greu ar putea dovedi că pentru ei ar fi mai avantajos dacă s-ar „preţui“ „serviciile“ lor după „valoarea de întrebuinţare a acestora“, după „conţinutul“ concret al acestora, decât dacă „s-ar preţui“ după <i>„conţinutul“</i> lor (corespunzător „taxei sociale“, după cum se exprimă Wagner), adică după <i>retribuirea</i> lor.</p>', '<p>{ Singurul lucru care stă în mod limpede la baza acestei aberaţii germane este că cuvintele <i>valoare (Wert)</i> sau <i>merit (Würde)</i> au fost folosite iniţial pentru obiectele utile care existau deja în calitate de „produse ale muncii“ cu mult înainte de a fi devenit <i>mărfuri</i>. Dar aceasta are tot atât de puţin comun cu determinarea ştiinţifică a „valorii“ mărfii pe cât are faptul că cuvântul <i>sare</i> a fost folosit de popoarele din antichitate iniţial pentru sarea de bucătărie, iar ulterior, din timpul lui Pliniu, zahărul etc. figurează ca <i>varietate de sare</i> { indeed [de fapt] toate corpurile solide incolore, solubile în apă şi cu gust specific }, ceea ce nu înseamnă însă că categoria chimică „sare“ include zahărul etc. }</p>', '<p>{ Întrucât marfa este cumpărată de cumpărător nu pentru că ea are valoare, ci pentru că este „valoare de întrebuinţare“ şi este folosită în anumite scopuri, se înţelege de la sine: 1) că valorile de întrebuinţare „sunt preţuite“, adică se cercetează <i>calitatea</i> lor (întocmai aşa cum <i>cantitatea</i> lor este măsurată, cântărită etc.); 2) că atunci când diferite sorturi de mărfuri pot fi substituite pentru a fi folosite în acelaşi scop, se dă prioritate etc. etc. cutărui sau cutărui sort. }</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Să trecem acum la martorul pe care îl invocă vir obscurus al nostru, la <i>Rodbertus</i> { al cărui articol poate fi găsit în <i>„Zeitschrift“</i> din <i>Tübingen</i> }. Vir obscurus al nostru citează din Rodbertus următoarele:</p>', '<p>La <i>p. 48</i> din text:</p>', '<blockquote>„Există numai un singur <i>fel de valoare</i>, şi aceasta este valoarea de întrebuinţare. Aceasta este sau valoare de întrebuinţare <i>individuală</i> sau valoare de întrebuinţare <i>socială</i>. Prima se opune individului şi trebuinţelor lui independent de vreo organizare socială“.</blockquote>', '<p>{ Aceasta este o inepţie (comp. „Capitalul“, p. 171) unde se spune că <i>procesul muncii</i> ca activitate îndreptată spre un scop, urmărind crearea unor valori de întrebuinţare etc., este <i>„comun</i> tuturor <i>formelor</i> ei“ (ale vieţii omului) <i>„sociale“</i> şi <i>„este independent de oricare din aceste forme“</i>. În primul rând, individului i se opune nu cuvântul „valoarea de întrebuinţare“, ci <i>valori de întrebuinţare concrete</i>, şi <i>care anume</i> dintre ele i „se opun“ (la aceşti oameni totul „se opune“ (steht); totul este legat de „stare“ (standisch)), <a href="javascript:void(0);" id="n185">[185]</a> aceasta depinde întru totul de treapta pe care se află procesul de producţie social şi, prin urmare, corespunde unei „organizaţii sociale oarecare“. Dacă însă Rodbertus vrea să spună numai platitudini, şi anume că valoarea de întrebuinţare, care într-adevăr se opune unui individ ca obiect de consum, i se opune ca valoare de întrebuinţare individuală pentru el, atunci aceasta este sau o tautologie plată, sau o teză eronată, deoarece dacă nu se vorbeşte despre astfel de lucruri ca orez, porumb sau grâu, sau carne { care unui hindus nu i se opun ca aliment } — trebuinţa unui individ de a avea titlul de profesor sau de consilier, sau un ordin oarecare este posibilă numai într-o „organizare socială“ absolut determinată. }</p>', '<blockquote>„A doua este <i>valoarea de întrebuinţare</i> care aparţine unui organism <i>social</i> alcătuit din numeroase organisme individuale“ (respectiv indivizi) (p. 48, text).</blockquote>', '<p>Frumoasă limbă germană! Este oare vorba aici despre „valoarea de întrebuinţare“ a „organismului social“ sau despre valoarea de întrebuinţare aflată în posesiunea unui „organism social“ { ca, de pildă, pământul în comuna primitivă }, sau de forma „socială“ determinată a valorii de întrebuinţare într-un organism social oarecare, ca, de pildă, acolo unde predomină producţia de mărfuri, valoarea de întrebuinţare furnizată de producător, „valoarea de întrebuinţare pentru alţii“, şi în acest sens este vorba de „valoare de întrebuinţare socială“? Cu asemenea bagaj sărăcăcios nu se obţine nimic.</p>', '<p>Să trecem acum la altă teză a lui Faustus [Rodbertus] al lui Wagner:</p>', '<blockquote>„Valoarea de schimb nu este decât învelişul istoric şi anexa valorii de întrebuinţare sociale dintr-o perioadă istorică dată. Opunând valorii de întrebuinţare valoarea de schimb <i>ca opoziţie logică</i>, punem o noţiune istorică în opoziţie logică faţă de o noţiune logică, ceea ce din punct de vedere logic este inadmisibil“ (p. 48, nota 4). „Aceasta este — jubilează acelaşi Wagner — absolut just!“</blockquote>', '<p>Dar cine procedează astfel? Nu încape nici o îndoială că Rodbertus mă vizează pe mine, întrucât, potrivit biografului său, R. Meyer, el a scris un „tom mare, voluminos“ împotriva „Capitalului“. Cine pune într-o opoziţie logică? D-l Rodbertus, pentru care „valoarea de întrebuinţare“ şi „valoarea de schimb“ sunt amândouă, prin natura lor, simple „noţiuni“. Într-adevăr, în orice listă de preţuri curente, fiecare marfă trece printr-un proces nelogic, şi anume în calitate de bun sau de valoare de întrebuinţare ca bumbac, fire de tort, fier, cereale etc., ea se deosebeşte de toate celelalte mărfuri şi reprezintă un „bun“ din punct de vedere calitativ diferit, având totodată un preţ care exprimă din punct de vedere calitativ <i>aceeaşi esenţă</i>, diferită însă din punct de vedere cantitativ. Ea se prezintă în forma ei naturală pentru cel ce o foloseşte şi în <i>formă valoare</i> complet diferită de aceasta, dar „comună“ tuturor celorlaltor mărfuri, adică ca <i>valoare de schimb</i>. Aici este vorba de o opoziţie <i>„logică“</i> pe care o întâlnim numai la Rodbertus şi la profesorii pedanţi germani de aceeaşi teapă cu el, care pornesc de la „noţiunea“ valoare, şi nu de la „obiectul social“, „marfă“, scindează (dedublează) această noţiune, discutând care dintre aceste două elucubraţii este adevărul!</p>', '<p>Dar îndărătul acestor fraze grandilocvente nu se ascunde decât descoperirea epocală că în toate împrejurările omul trebuie să mănânce, să bea etc. { nici măcar nu se poate continua: să se îmbrace sau să aibă cuţit şi furculiţă, pat şi locuinţă, deoarece nu este cazul în <i>toate împrejurările</i> }; pe scurt, că în toate împrejurările trebuie să găsească de-a gata în natură obiectele pentru satisfacerea trebuinţelor lui şi să le ia în stăpânire sau să şi le pregătească din ceea ce găseşte în natură; aşadar, în aceste acţiuni concrete ale sale, omul se comportă de fapt întotdeauna faţă de anumite obiecte din lumea exterioară ca faţă de „valori de întrebuinţare“, adică el le consideră întotdeauna obiecte destinate uzului său. De aceea, valoarea de întrebuinţare este, după părerea lui Rodbertus, o noţiune „logică“; prin urmare, întrucât omul trebuie să respire, „respiraţia“ este o noţiune „logică“, dar în nici un caz una „fiziologică“. Întreaga superficialitate a lui Rodbertus iese însă la iveală atunci când contrapune noţiunea „logică“ noţiunii „istorice“! El concepe „valoarea“ (economică, în opoziţie cu valoarea de întrebuinţare a mărfii) numai în forma ei de manifestare, în forma <i>valorii de schimb</i>, şi deoarece aceasta din urmă apare numai acolo unde cel puţin o parte din produsele muncii, din obiectele de consum, apar ca <i>„mărfuri“</i>, ceea ce nu are loc de la bun început, ci numai într-o anumită perioadă a dezvoltării sociale, adică pe o anumită treaptă a dezvoltării istorice, atunci <i>valoarea de schimb</i> este o noţiune „istorică“. Dacă Rodbertus — voi spune mai jos de ce nu a făcut el acest lucru — ar fi analizat în continuare valoarea de schimb a mărfurilor — căci aceasta din urmă există numai acolo unde <i>marfa</i> este la plural, unde sunt diferite sorturi de mărfuri —, el ar fi găsit îndărătul acestei forme de manifestare „valoarea“. Dacă ar fi cercetat mai profund valoarea, ar fi aflat că aici obiectul, „valoarea de întrebuinţare“, figurează ca simplă materializare a muncii omeneşti, ca <i>cheltuire de forţă de muncă omenească egală</i>, şi de aceea acest conţinut se prezintă ca un caracter <i>material</i> al <i>obiectului</i>, propriu lui însuşi ca obiect, deşi această materialitate <i>nu</i> apare în forma ei naturală { ceea ce face necesară o formă valoare deosebită }. El ar fi aflat, aşadar, că „valoarea“ mărfii exprimă numai într-o formă dezvoltată din punct de vedere istoric ceea ce există de asemenea, deşi <i>sub altă formă</i>, în toate celelalte forme sociale istorice, şi <i>anume caracterul social al muncii</i>, în măsura în care aceasta din urmă există ca <i>cheltuire de forţă de muncă socială</i>. Dacă „valoarea“ mărfii este numai o formă istorică determinată a ceea ce există în toate formele sociale, atunci acest lucru este valabil şi pentru „valoarea de întrebuinţare socială“, deoarece aceasta caracterizează „valoarea de întrebuinţare“ a mărfii. D-l Rodbertus a luat măsura mărimii valorii de la Ricardo dar a cercetat sau a înţeles tot atât de puţin ca Ricardo substanţa însăşi a valorii; de pildă caracterul <i>„colectiv“</i> al comunei primitive ca organism comun al forţelor de muncă şi, prin urmare, caracterul colectiv al <i>muncii lor</i>, adică al cheltuirii acestor forţe.</p>', '<p>Este inutil să mai analizăm aberaţiile lui Wagner pe această temă.</p>', '<p><i>Măsura mărimii valorii</i>. Aici d-l Wagner preia cele spuse de mine, dar consideră, spre regretul său, că am <i>„eliminat“ „munca pentru formarea capitalului“</i> (p. 58, nota 7).</p>', '<blockquote>„Într-un schimb reglementat de organele sociale, determinarea valorii evaluate (Taxwerte), respectiv a <i>preţurilor</i> evaluate <i>(Taxpreise)</i>, trebuie să fie coordonată cu factorul cheltuieli“ { aşa numeşte el cantitatea de muncă cheltuită în producţie etc. }, „aşa cum s-a întâmplat în principiu înainte, în condiţiile existenţei taxelor administrative şi ale taxelor de breaslă, şi cum s-ar întâmpla din nou în mod necesar în condiţiile unui <i>nou sistem de taxe“</i> { se subînţelege un sistem de taxe socialist! }. Dar, în condiţiile schimbului liber, <i>cheltuielile nu</i> reprezintă <i>unica</i> bază de stabilire a valorilor de schimb şi a preturilor şi nu poate să servească ca atare în nici <i>o orânduire socială imaginabilă</i>. Căci, independent de cheltuieli, intervin <i>oscilaţiile valorii</i> de întrebuinţare şi ale trebuinţelor, a căror <i>influenţă asupra valorii de schimb şi asupra preţurilor</i> (preţuri de contractare şi de taxare) modifică şi trebuie să modifice <i>influenţa cheltuielilor“</i> etc. (p. 58, 59). „Această“ { tocmai această! } „ingenioasă rectificare a teoriei socialiste a valorii... este meritul (!) lui <i>Schäffle“</i>, care în <i>„Socialer Körper“</i>, III, p. 278, scrie: „Oricare ar fi influenţa societăţii asupra trebuinţelor şi producţiei, nu se poate evita ca trebuinţele <i>în ansamblul</i> lor să fie din punct de vedere calitativ şi cantitativ în echilibru cu producţia. Dar, dacă este aşa, atunci <i>indicatorii sociali ai cheltuielilor de producţie nu pot să servească concomitent ca indicatori sociali proporţionali ai valorii de întrebuinţare“</i> (p. 59, nota 9).</blockquote>', '<p>Că toate acestea se reduc la teza banală a urcării şi scăderii <i>preţurilor de piaţă</i> peste sau sub valoare şi la presupunerea că în „statul social al lui Marx“ este valabilă teoria valorii a lui Marx dezvoltată pentru societatea <i>burgheză</i>, dovedeşte următoarea frază a lui Wagner:</p>', '<blockquote>„Ele“ (preţurile) „se vor abate vremelnic mai mult sau mai puţin de la acestea“ (de la cheltuieli), „ele se vor urca la bunurile a căror valoare de întrebuinţare a crescut şi vor scădea la acelea a căror valoare de întrebuinţare a scăzut. <i>Numai pentru o perioadă mai îndelungată</i> cheltuielile pot acţiona în calitate de regulator hotărâtor“ etc. (p. 59).</blockquote>', '<p><i>Drept</i>. Pentru a caracteriza concepţiile fantastice ale lui vir obscurus al nostru cu privire la influenţa creatoare a <i>dreptului</i> asupra economiei, este suficientă o singură frază, deşi absurdităţile cuprinse în ea sunt trâmbiţate de el în multe alte locuri:</p>', '<blockquote>„Economia individuală are în fruntea ei, ca organ de activitate tehnică şi economică..., <i>o persoană</i> în calitate de subiect juridic şi economic. Ea nu este un fenomen pur economic, ci depinde de caracterul <i>dreptului</i>. Căci acesta din urmă hotărăşte cine poate fi considerat persoană juridică şi, prin urmare, poate să fie în fruntea unei întreprinderi economice“ etc. (p. 65).</blockquote>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><i>Contractele pentru achiziţionarea bunurilor pe calea schimbului</i>. Aici vir obscurus al nostru răstoarnă totul cu capul în jos. La el există mai întâi dreptul şi apoi schimbul; în realitate însă, lucrurile se petrec invers: mai întâi apare <i>schimbul</i> şi apoi din el se dezvoltă <i>ordinea juridică</i>. Analizând circulaţia mărfurilor, eu am arătat că, încă în condiţiile schimbului nedezvoltat, persoanele care fac schimbul se recunosc reciproc în mod tacit ca persoane egale şi proprietari ai bunurilor pe care le schimbă; ele <i>fac</i> acest lucru chiar în momentul când îşi oferă unul altuia bunurile respective şi încheie tranzacţia. Acest raport <i>efectiv</i>, care a apărut numai datorită schimbului însuşi şi în cadrul schimbului, capătă mai târziu <i>forma juridică</i> prin contract etc.; dar această formă nu creează nici conţinutul ei, nici schimbul, nici <i>raportul reciproc al persoanelor existent în ea</i>, ci viceversa. În opoziţie cu aceasta, Wagner scrie:</p>', '<blockquote><i>„Această achiziţionare“</i> { a bunurilor pe calea schimbului. } „presupune în mod necesar o <i>ordine juridică determinată, pe baza căreia“</i> (!) „se efectuează schimbul“ etc. (p. 84).</blockquote>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Vir obscurus îmi atribuie afirmaţia că <i>„plusvaloarea</i>, produsă <i>numai</i> de muncitori, revine în mod <i>nedrept</i> întreprinzătorilor capitalişti“ (p. 114, nota 3). Eu însă afirm exact contrarul, şi anume că, într-un anumit moment al dezvoltării ei, producţia de mărfuri devine în mod inevitabil producţie de mărfuri „capitalistă“ şi că, potrivit <i>„legii valorii“</i> care domină în ea, „plusvaloarea“ revine capitalistului, şi nu muncitorului. Vir obscurus al nostru, în loc să se lanseze într-o asemenea sofistică, îşi vădeşte caracterul socialist de catedră în următoarele banalităţi:</p>', '<blockquote>„adversarii incontestabili ai socialiştilor“ „ignorează numeroasele <i>cazuri de exploatare</i>, când venitul net se repartizează în mod <i>nejust</i> (!), <i>iar cheltuielile de producţie din diferitele întreprinderi</i> se reduc considerabil în detrimentul muncitorului (şi, totodată, al capitaliştilor care dau bani cu împrumut) şi în avantajul patronilor“ (l. c.).</blockquote>'],
'idChr': '2.11.03text',
'title': `Însemnări pe marginea „Manualului de economie politică“ al lui Adolph Wagner`,
'info': 'Marx (1879—1880): Însemnări pe marginea „Manualului de economie politică“ al lui Adolph Wagner',
},
{'year': '1884',
'image': 'engels',
'content': ['<h6 style="text-align: center;">Abstractizarea şi valoarea</h6>', '<p class="mid" style="text-align: center;">Engels către Karl Kautsky</p>', '<p class="right" style="text-align: right;">20 septembrie 1884</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Articolul tău despre R[odbertus] este foarte bun în ce priveşte problemele economice; obiectez însă din nou împotriva afirmaţiilor apodictice în domenii în care tu însuţi te simţi nesigur şi îi dezvălui lui S[chramm] punctele tale vulnerabile, lucru de care el a profitat cu abilitate.</p>', '<p>Mă refer în special la „abstracţie“, pe care tu în genere o cam discreditezi. În cazul de faţă, deosebirea este că:</p>', '<p>Marx reduce conţinutul comun existent în lucruri şi în relaţii la expresia lor ideatică cea mai generală, prin urmare abstracţia lui nu face decât să reflecte, sub forma ideii, conţinutul existent în lucruri.</p>', '<p>R[odbertus], dimpotrivă, îşi construieşte o expresie ideatică mai mult sau mai puţin imperfectă şi măsoară lucrurile cu această noţiune căreia ele trebuie să se conformeze. El caută conţinutul real, <i>etern</i> al lucrurilor şi al relaţiilor sociale, dar acest conţinut este în esenţă efemer. Aşadar, capitalul real. Acesta nu este capitalul <i>actual</i>, care nu reprezintă decât o realizare imperfectă a noţiunii. În loc să deducă noţiunea de capital din capitalul actual, singurul care există în realitate, pentru a ajunge de la capitalul de astăzi la capitalul real, el recurge la omul izolat şi se întreabă ce anume ar putea figura în producţia acestuia drept capital. Fireşte că mijlocul de producţie. În acest mod capitalul <i>real</i> este pus fără prea multă vorbă pe acelaşi plan cu mijlocul de producţie, care, în funcţie de împrejurări, poate să fie sau să nu fie capital. Astfel din capital sunt eliminate toate caracteristicile <i>rele</i>, adică toate caracteristicile <i>reale</i> ale capitalului. Acum Rodbertus poate cere capitalului real să se conformeze acestei noţiuni, adică să funcţioneze numai ca un mijloc de producţie social, să se debaraseze de tot ceea ce îl face să fie capital şi să rămână totuşi capital, mai mult — tocmai prin aceasta să ajungă capital real.</p>', '<p>Cam la fel procedezi tu cu <i>valoarea</i>. Valoarea actuală este valoarea producţiei de mărfuri, dar prin suprimarea producţiei de mărfuri se „schimbă“ şi valoarea, adică <i>valoarea în sine</i> rămâne, se modifică numai forma. În realitate, însă, valoarea economică este o categorie proprie producţiei de mărfuri şi ea <i>va dispărea</i> odată cu aceasta (cf. „Dühring“ 252—262), tot aşa cum n-a existat înainte de aceasta. Raportul dintre muncă şi produs nu se exprimă sub forma <i>valorii</i>, nici înainte, nici după producţia de mărfuri.</p>'],
'idChr': '2.11.04text',
'title': `Abstractizarea şi valoarea`,
'info': 'Engels (1884): Către Karl Kautsky',
},
{'year': '1847',
'image': 'engelsy',
'content': ['<p><a id="cit39"></a><i>Întrebarea 1:</i> Ce este comunismul?</p>', '<p><i>Răspuns:</i> Comunismul este învăţătura despre condiţiile eliberării proletariatului.</p>', '<p><i>Întrebarea a 2-a:</i> Ce este proletariatul?</p>', '<p><i>Răspuns:</i> Proletariatul este acea clasă a societăţii care obţine cele necesare traiului exclusiv din vânzarea muncii ei, şi nu din profitul de pe urma vreunui capital; este clasa a cărei soartă, viaţă şi moarte, a cărei întreagă existenţă depinde de cererea de muncă, adică de alternarea conjuncturilor bune sau rele, de oscilaţiile unei concurenţe fără frâu. Proletariatul sau clasa proletarilor este, într-un cuvânt, clasa muncitoare din secolul al XIX-lea.</p>', '<p><i>Întrebarea a 3-a:</i> Aşadar, n-au existat întotdeauna proletari?</p>', '<p><i>Răspuns:</i> Nu. Clase sărace şi muncitoare au existat întotdeauna; de altfel, îndeobşte clasele muncitoare au fost sărace. Dar săraci sau muncitori care să trăiască în condiţiile arătate mai sus, adică proletari, nu au existat întotdeauna, după cum nici concurenţa nu a fost întotdeauna liberă şi fără frâu.</p>', '<p><i>Întrebarea a 4-a:</i> Cum a luat naştere proletariatul?</p>', '<p><i>Răspuns:</i> Proletariatul a luat naştere datorită revoluţiei industriale care a avut loc în Anglia în ultima jumătate a secolului trecut şi care s-a repetat de atunci în toate ţările civilizate ale lumii. Această revoluţie industrială a fost provocată de inventarea maşinii cu aburi, a diferitelor maşini de filat, a războiului mecanic de ţesut şi a unei serii întregi de alte dispozitive mecanice. Aceste maşini, care erau foarte scumpe şi deci nu puteau fi procurate decât de marii capitalişti, au schimbat întregul mod de producţie de până atunci şi au înlăturat pe muncitorii de până atunci prin faptul că maşinile dădeau mărfuri mai ieftine şi mai bune decât puteau produce muncitorii cu roţile lor de tors şi războaiele lor de ţesut rudimentare. Aceste maşini au dat astfel industria în întregime pe mâna marilor capitalişti şi au depreciat cu totul puţina proprietate a muncitorilor (unelte, războaie de ţesut etc.), aşa că în scurtă vreme totul a încăput pe mâinile capitaliştilor, iar muncitorilor nu le-a mai rămas nimic. În felul acesta a fost introdus sistemul muncii de fabrică în confecţionarea ţesăturilor pentru îmbrăcăminte. Odată introdus maşinismul şi sistemul muncii de fabrică, acest sistem a fost folosit foarte curând şi în toate celelalte ramuri industriale, în special în imprimeria de ţesături, în tipografie, în olărie şi în metalurgie. Diviziunea muncii între diferiţii muncitori a crescut, astfel încât muncitorul care mai înainte executa în întregime o lucrare făcea acum numai o parte din această lucrare. Diviziunea muncii a făcut posibil ca produsele să poată fi executate mai repede, deci şi mai ieftin. Ea a redus activitatea fiecărui muncitor la o singură operaţie mecanică foarte simplă, mereu repetată, care putea fi făcută nu numai tot atât de bine, dar chiar mult mai bine de către maşini. În felul acesta, toate aceste ramuri industriale s-au pomenit pe rând sub dominaţia forţei aburului, a maşinilor şi a sistemului muncii de fabrică, întocmai cum s-a întâmplat cu filatura şi ţesătoria. Prin aceasta ele au ajuns însă pe de-a-ntregul în mâinile marilor capitalişti, iar muncitorilor li s-a răpit şi aici ultima rămăşiţă de independenţă. Treptat nu numai manufacturile propriu-zise, dar şi meseriile au ajuns tot mai mult sub dominaţia sistemului muncii de fabrică, datorită faptului că şi în acest domeniu marii capitalişti au înlăturat tot mai mult pe micii meseriaşi prin înfiinţarea de mari ateliere unde se economisesc multe cheltuieli şi unde de asemenea munca poate fi foarte mult divizată. Astfel s-a ajuns ca, în ţările civilizate, aproape în toate ramurile de producţie să fie introdus sistemul muncii de fabrică, iar meseriile şi manufacturile să fie înlăturate din aproape toate ramurile de producţie de către marea industrie. În consecinţă, pătura de mijloc de până atunci, în special micii meşteri, s-a ruinat din ce în ce mai mult, situaţia de odinioară a lucrătorului s-a schimbat în mod radical şi au luat naştere două clase noi, care înghit treptat toate celelalte clase, şi anume:</p>', '<p>I. Clasa marilor capitalişti, care în toate ţările civilizate se află încă de pe acum, aproape în mod exclusiv, în posesia tuturor mijloacelor de subzistenţă, precum şi a materiilor prime şi a uneltelor (maşini, fabrici) necesare producerii mijloacelor de subzistenţă. Aceasta este clasa burghezilor sau burghezia.</p>', '<p>II. Clasa celor complet neavuţi, care sunt siliţi să vândă burghezilor munca lor pentru a primi în schimb mijloacele de subzistenţă necesare întreţinerii lor. Această clasă se numeşte clasa proletarilor sau proletariatul.</p>', '<p><i>Întrebarea a 5-a:</i> În ce condiţii are loc această vânzare a muncii proletarilor către burghezie?</p>', '<p><i>Răspuns:</i> Munca este o marfă ca oricare alta, de aceea preţul ei este determinat exact de aceleaşi legi ca şi preţul oricărei alte mărfi. Sub dominaţia marii industrii sau a liberei concurenţe, ceea ce — după cum vom vedea — este unul şi acelaşi lucru, preţul unei mărfi este în medie întotdeauna egal cu cheltuielile de producţie ale acestei mărfi. Preţul muncii este, aşadar, de asemenea egal cu cheltuielile de producţie ale muncii. Cheltuielile de producţie ale muncii constau în atâtea mijloace de subzistenţă câte sunt necesare ca muncitorul să rămână apt de muncă şi ca clasa muncitoare să nu piară. Muncitorul nu va primi deci pentru munca sa mai mult decât este necesar în acest scop; preţul muncii sau salariul va fi, aşadar, cât mai scăzut, adică minimul necesar pentru existenţă. Deoarece afacerile merg când mai prost, când mai bine, muncitorul va primi când mai mult, când mai puţin, întocmai cum fabricantul primeşte când mai mult, când mai puţin pentru marfa sa. Dar, după cum fabricantul, indiferent dacă afacerile merg bine sau prost, nu primeşte în medie nici mai mult, nici mai puţin pentru marfa sa decât cheltuielile sale de producţie, nici muncitorul nu va primi în medie nici mai mult, nici mai puţin decât tocmai acest minim. Această lege economică a salariului se va aplica cu atât mai riguros, cu cât marea industrie va pune tot mai mult stăpânire pe toate ramurile de producţie.</p>', '<p><i>Întrebarea a 6-a:</i> Ce clase muncitoare au existat înainte de revoluţia industrială?</p>', '<p><i>Răspuns:</i> În funcţie de diferitele trepte de dezvoltare a societăţii, clasele muncitoare au trăit în condiţii diferite şi au avut poziţii diferite faţă de clasele posedante şi dominante. În antichitate oamenii muncii au fost <i>sclavii</i> stăpânilor, aşa cum mai sunt şi azi în multe ţări înapoiate şi chiar în sudul Statelor Unite. În evul mediu ei au fost <i>iobagii</i> nobilimii funciare, aşa cum mai sunt şi azi în Ungaria, în Polonia şi în Rusia. În afară de aceştia existau la oraşe în evul mediu şi până la revoluţia industrială calfe care lucrau la meşteri mici burghezi, iar o dată cu dezvoltarea manufacturilor au apărut treptat muncitorii din manufactură, care munceau deja pentru capitalişti mai mari.</p>', '<p><i>Întrebarea a 7-a:</i> Prin ce se deosebeşte proletarul de sclav?</p>', '<p><i>Răspuns:</i> Sclavul este vândut odată pentru totdeauna; proletarul trebuie să se vândă singur în fiecare zi şi în fiecare ceas. Prin faptul că sclavul este proprietatea <i>unui</i> stăpân, el are, în virtutea intereselor acestui stăpân, o existenţă asigurată, fie ea cât de mizeră; proletarul este, ca să zicem aşa, proprietatea întregii <i>clase</i> a burghezilor; munca lui este numai atunci cumpărată când are cineva nevoie de ea, de aceea el nu are o existenţă asigurată. Asigurată este numai existenţa întregii <i>clase</i> a proletarilor. Sclavul se află în afara concurenţei, proletarul este supus concurenţei, fiind expus tuturor oscilaţiilor ei. Sclavul este socotit un obiect, şi nu un membru al societăţii civile; proletarul este recunoscut drept persoană, drept membru al societăţii civile. Sclavul poate avea deci o existenţă mai bună decât proletarul, dar proletarul aparţine unei societăţi care se află pe o treaptă mai înaltă de dezvoltare şi se află el însuşi pe o treaptă mai înaltă decât sclavul. <a id="cit36"></a>Sclavul se eliberează desfiinţând dintre toate relaţiile de proprietate privată numai relaţia de sclavie, devenind el însuşi prin acest fapt proletar; proletarul se poate elibera numai desfiinţând proprietatea privată în general.</p>', '<p><i>Întrebarea a 8-a:</i> Prin ce se deosebeşte proletarul de iobag?</p>', '<p><i>Răspuns:</i> Iobagul are în posesiunea şi folosinţa lui o unealtă de producţie, o bucată de pământ, în schimbul cedării unei părţi din produs sau în schimbul prestării de muncă. Proletarul munceşte cu uneltele de producţie ale altuia în folosul altuia, primind în schimb o parte din venit. Iobagul dă, proletarului i se dă. Iobagul are o existenţă asigurată, proletarul nu. Iobagul se află în afara concurenţei. Proletarul este supus concurenţei. Iobagul se eliberează fie fugind la oraş şi devenind acolo meseriaş, fie dând moşierului bani în loc de muncă şi produse şi devenind arendaş liber, fie izgonindu-l pe seniorul său feudal şi devenind el însuşi proprietar; într-un cuvânt, el se eliberează intrând într-un fel sau altul în rândurile clasei posedante şi în sfera concurenţei.</p>', '<p>Proletarul se eliberează desfiinţând concurenţa, proprietatea privată şi toate deosebirile de clasă.</p>', '<p><i>Întrebarea a 9-a:</i> Prin ce se deosebeşte proletarul de meseriaş? <a href="javascript:void(0);" id="n186">[186]</a></p>', '<p><i>Întrebarea a 10-a:</i> Prin ce se deosebeşte proletarul de muncitorul din manufactură?</p>', '<p><i>Răspuns:</i> Muncitorul din manufacturile din secolul al XVI-lea până în secolul al XVIII-lea mai poseda încă, aproape pretutindeni, unelte de producţie, războiul său de ţesut, roţile de tors necesare familiei sale, un mic ogor, pe care-l cultiva în orele libere. Proletarul nu are nimic din toate acestea. Muncitorul din manufactură trăieşte mai întotdeauna la ţară şi are relaţii mai mult sau mai puţin patriarhale cu moşierul sau cu patronul său; proletarul trăieşte în majoritatea cazurilor în oraşe mari şi relaţiile dintre el şi patronul său sunt relaţii pur băneşti. Muncitorul din manufactură este smuls de către marea industrie din relaţiile sale patriarhale, pierde ceea ce mai avea, şi abia atunci devine proletar.</p>', '<p><i>Întrebarea a 11-a:</i> Care au fost urmările imediate ale revoluţiei industriale şi ale scindării societăţii în burghezi şi proletari?</p>', '<p><i>Răspuns: În primul rând,</i> prin faptul că munca mecanizată făcea să scadă preţurile produselor industriale, în toate ţările lumii vechiul sistem al manufacturii sau al industriei bazate pe munca manuală a decăzut cu totul. În felul acesta, toate ţările semibarbare, care până atunci se ţinuseră mai mult sau mai puţin departe de dezvoltarea istorică şi a căror industrie se baza până atunci pe manufactură, au fost smulse cu forţa din izolarea lor. Ele au început să cumpere mărfurile mai ieftine ale englezilor şi i-au lăsat pradă ruinii pe propriii lor muncitori din manufactură. Astfel au fost revoluţionate din temelii ţări care de mii de ani nu înregistraseră nici un progres, ca de pildă India; însăşi China se îndreaptă azi spre o revoluţie. S-a ajuns până acolo încât după trecere de un an de la inventarea unei maşini în Anglia milioane de muncitori din China ajung muritori de foame. De aici urmează că marea industrie a legat între ele toate popoarele pământului, a contopit toate micile pieţe locale într-o piaţă mondială, a pregătit peste tot terenul pentru civilizaţie şi progres şi a făcut ca tot ceea ce se întâmplă în ţările civilizate să se răsfrângă asupra tuturor celorlalte ţări. Deci, dacă muncitorii din Anglia sau din Franţa se vor elibera acum, aceasta va provoca revoluţii în toate celelalte ţări, care, mai curând sau mai târziu, vor duce de asemenea la eliberarea muncitorilor din acele ţări.</p>', '<p><i>În al doilea rând,</i> pretutindeni unde marea industrie a înlocuit manufactura, revoluţia industrială a făcut să crească la maximum avuţia şi puterea burgheziei, a făcut din ea clasa de frunte a ţării. Urmarea a fost că, pretutindeni unde a avut loc acest proces, burghezia a pus mâna pe puterea politică şi a înlăturat clasele conducătoare de până atunci — aristocraţia şi breslaşii precum şi monarhia absolută, care reprezenta aceste două clase. Burghezia a zdrobit puterea aristocraţiei, a nobilimii, desfiinţând dreptul de primogenitură sau inalienabilitatea proprietăţii funciare şi toate privilegiile nobilimii. Ea a distrus puterea breslaşilor, desfiinţând toate breslele şi privilegiile meşteşugarilor. În locul acestor două clase ea a pus libera concurenţă, adică acea stare a societăţii în care fiecare are dreptul să se îndeletnicească cu orice ramură industrială îi convine, fără ca ceva să-l poată împiedica în afară de lipsa capitalului necesar. Introducerea liberei concurenţe înseamnă, aşadar, declaraţia făţişă că de acum încolo membrii societăţii sunt inegali numai în măsura în care capitalurile lor sunt inegale, că de acum încolo capitalul devine puterea hotărâtoare şi, prin urmare, capitaliştii, burghezii devin clasa de frunte în societate. În prima perioadă de dezvoltare a marii industrii, libera concurenţă este absolut necesară deoarece numai în condiţiile existenţei ei marea industrie se poate dezvolta. — Zdrobind puterea socială a nobilimii şi a breslaşilor, burghezia a zdrobit şi puterea lor politică. Şi de îndată ce a devenit clasă de frunte în societate, ea s-a proclamat clasă de frunte şi în politică. Ea a realizat aceasta prin introducerea sistemului reprezentativ bazat pe egalitatea burgheză în faţa legii şi pe recunoaşterea legală a liberei concurenţe, sistem care a fost introdus în ţările din Europa sub forma monarhiei constituţionale. În aceste monarhii constituţionale dreptul de vot îl au numai cei care posedă un anumit capital, deci numai burghezii; aceşti alegători burghezi aleg deputaţii, iar deputaţii burghezi, făcând uz de dreptul de a refuza votarea impozitelor, aleg un guvern burghez.</p>', '<p><i>În al treilea rând,</i> în aceeaşi măsură în care a contribuit la dezvoltarea burgheziei, revoluţia industrială a contribuit pretutindeni şi la dezvoltarea proletariatului. Cu cât burghezii deveneau mai bogaţi, cu atât proletarii deveneau mai numeroşi. Căci, deoarece numai capitalul poate să dea de lucru proletarilor, iar capitalul se măreşte numai atunci când foloseşte munca, creşterea proletariatului ţine pasul cu creşterea capitalului. În acelaşi timp revoluţia industrială concentrând atât pe burghezi cât şi pe proletari în marile oraşe, unde industria se poate dezvolta în condiţii mai prielnice, dă, prin această aglomerare a unor mase mari într-un <i>singur</i> loc, proletarilor conştiinţa forţei lor. Apoi, cu cât revoluţia industrială ia mai mare amploare, cu cât sunt inventate mai multe maşini noi care înlătură munca manuală, cu atât marea industrie reduce, după cum am mai spus, salariul la minimum, ceea ce face ca situaţia proletariatului să devină din ce în ce mai insuportabilă. Astfel, pe de o parte, din cauza nemulţumirii crescânde a proletariatului, iar pe de altă parte din cauza puterii crescânde a acestuia, revoluţia industrială pregăteşte revoluţia socială, pe care o va înfăptui proletariatul.</p>', '<p><i>Întrebarea a 12-a:</i> Care au fost urmările ulterioare ale <i>revoluţiei industriale?</i></p>', '<p><i>Răspuns:</i> Creând maşina cu aburi şi alte maşini, marea industrie a creat mijloacele care îi permiteau, în timp scurt şi cu cheltuieli puţine, să sporească la nesfârşit producţia industrială. Datorită acestei producţii lesnicioase, libera concurenţă, care este o consecinţă necesară a marii industrii, a căpătat foarte curând un caracter extrem de violent; o mulţime de capitalişti s-au năpustit asupra industriei şi în scurt timp s-a produs mai mult decât se putea consuma. Urmarea a fost că mărfurile fabricate n-au putut fi vândute şi că a survenit o aşa-numită criză comercială. Fabricile au trebuit să-şi înceteze lucrul, fabricanţii au dat faliment şi muncitorii au rămas fără pâine. Peste tot şi-a făcut apariţia cea mai neagră mizerie. După câtva timp produsele excedentare au fost vândute, fabricile au început din nou să lucreze, salariul a crescut şi treptat afacerile au început să meargă mai bine ca oricând. Dar n-a trecut mult timp şi din nou s-au produs prea multe mărfuri şi a survenit o nouă criză, care s-a desfăşurat întocmai ca cea precedentă. În felul acesta, de la începutul acestui secol, situaţia industriei a oscilat în permanenţă între epoci de prosperitate şi epoci de criză, şi aproape în mod regulat, la fiecare 5—7 ani, a survenit o asemenea criză, însoţită de fiecare dată de cea mai neagră mizerie a muncitorilor, de o stare de spirit revoluţionară, primejduind în cel mai înalt grad rânduielile existente.</p>', '<p><i>Întrebarea a 13-a:</i> Ce rezultă din aceste crize comerciale care se repetă cu regularitate?</p>', '<p><i>Răspuns: În primul rând,</i> că în prezent marea industrie a depăşit libera concurenţă, deşi în prima ei perioadă de dezvoltare ea însăşi i-a dat naştere; că concurenţa şi mai ales conducerea de către particulari a producţiei industriale a devenit pentru ea o cătuşă, pe care ea trebuie s-o sfărâme şi o va sfărâma; că marea industrie, atâta timp cât e practicată după normele în vigoare astăzi, nu se poate menţine fără ca din 7 în 7 ani să ducă la o dezorganizare generală, care de fiecare dată periclitează întreaga civilizaţie şi aruncă în braţele mizeriei nu numai pe proletari, ci ruinează şi un mare număr de burghezi; că trebuie, aşadar, să se renunţe la marea industrie, ceea ce este o absolută imposibilitate, sau să se recunoască că existenţa ei face necesară o organizare cu totul nouă a societăţii, în care producţia industrială să nu mai fie condusă de diferiţi fabricanţi care se concurează între ei, ci de întreaga societate, pe baza unui plan bine stabilit şi corespunzător nevoilor tuturor membrilor societăţii.</p>', '<p><i>În al doilea rând,</i> că marea industrie şi extinderea necontenită a producţiei, pe care o determină, permit instaurarea unei orânduiri sociale în care să se producă atât de multe bunuri necesare traiului, încât fiecare membru al societăţii să-şi poată dezvolta şi exercita în mod absolut liber toate forţele şi aptitudinile sale. Aşadar, tocmai acea însuşire a marii industrii care în societatea actuală generează toată mizeria şi toate crizele comerciale, tocmai ea va fi aceea care într-o altă organizare socială va lichida această mizerie şi aceste oscilaţii care dau naştere la atâtea nenorociri.</p>', '<p>S-a dovedit, prin urmare, în modul cel mai concludent:</p>', '<p>1) că de aici înainte toate aceste neajunsuri trebuie atribuite numai orânduirii sociale care nu mai corespunde condiţiilor existente;</p>', '<p>2) că instaurând o nouă orânduire socială există mijloacele de a înlătura cu totul aceste neajunsuri.</p>', '<p><i>Întrebarea a 14-a:</i> De ce natură va trebui să fie această nouă orânduire socială?</p>', '<p><i>Răspuns:</i> Înainte de toate, ea va trebui să ia din mâinile particularilor, care se concurează între ei, conducerea industriei şi a tuturor ramurilor de producţie în general, astfel încât toate aceste ramuri de producţie — fie conduse de întreaga societate în interesul tuturor, după un plan comun şi cu participarea tuturor membrilor societăţii. Ea va desfiinţa deci concurenţa şi va pune în locul ei asocierea. Întrucât conducerea de către particulari a industriei a avut în mod inevitabil ca urmare proprietatea privată şi întrucât concurenţa nu este nimic altceva decât modul în care proprietarii particulari conduc industria, proprietatea privată este indisolubil legată de conducerea individuală a industriei şi de concurenţă. Proprietatea privată va trebui deci să fie de asemenea desfiinţată şi înlocuită prin folosirea în comun a tuturor uneltelor de producţie şi repartiţia tuturor produselor după o înţelegere comună, sau aşa-numita comunitate de bunuri. Desfiinţarea proprietăţii private constituie cea mai succintă şi mai caracteristică expresie pentru a desemna transformarea întregii orânduiri sociale, transformare care decurge în mod necesar din dezvoltarea industriei, fiind de aceea pe buni dreptate considerată de comunişti ca revendicarea principală.</p>', '<p><i>Întrebarea a 15-a:</i> Aşadar, desfiinţarea proprietăţii nu a fost posibilă mai înainte?</p>', '<p><i>Răspuns:</i> Nu. Orice schimbare a orânduirii sociale, orice transformare a relaţiilor de proprietate a fost consecinţa inevitabilă a apariţiei unor noi forţe de producţie care au încetat să mai corespundă vechilor relaţii de proprietate. Însăşi proprietatea privată a apărut în felul acesta. Fapt este că proprietatea privată n-a existat întotdeauna; când, spre sfârşitul evului mediu, a luat fiinţă un nou mod de producţie, manufactura, care nu se potrivea cu proprietatea feudală şi corporatistă din vremea aceea, această manufactură, întrucât depăşise vechile relaţii de proprietate, a dat naştere unei noi forme de proprietate, proprietatea privată. Pentru manufactură însă, ca şi pentru prima treaptă de dezvoltare a marii industrii, nu era posibilă altă formă de proprietate decât proprietatea privată şi nici o altă orânduire socială decât cea bazată pe proprietatea privată. Atâta timp cât nu se poate produce atât de mult încât nu numai să fie îndeajuns pentru toţi, dar să şi rămână un excedent de produse pentru sporirea capitalului social şi pentru dezvoltarea în continuare a forţelor de producţie, trebuie mereu să existe o clasă dominantă care dispune de forţele de producţie ale societăţii şi o clasă săracă, asuprită. Structura acestor clase depinde de treapta de dezvoltare a producţiei. Evul mediu dependent de agricultură ne-a dat pe baron şi pe iobag, în oraşele de la sfârşitul evului mediu îi găsim pe meşterul breslaş, pe calfă şi pe ziler, în secolul al XVII-lea apar proprietarul de manufacturi şi muncitorul manufacturier, în secolul al XIX-lea, marele fabricant şi proletarul. Este limpede că până acum forţele de producţie nu s-au dezvoltat într-atât încât să poată produce îndeajuns pentru toţi şi că proprietatea privată a devenit o cătuşe pentru dezvoltarea acestor forţe de producţie, o barieră în calea lor. Acum însă, când, datorită dezvoltării marii industrii, există, <i>în primul rând,</i> capitaluri şi forţe de producţie în proporţii necunoscute până acum şi când există şi mijloacele pentru a spori la nesfârşit şi în scurt timp aceste forţe de producţie; când, <i>în al doilea rând</i>, aceste forţe de producţie sunt concentrate în mâinile unui număr redus de burghezi, în timp ce marea masă a poporului se proletarizează din ce în ce mai mult, iar situaţia ei devine cu atât mai nenorocită şi mai insuportabilă cu cât cresc avuţiile burghezilor; când, <i>în al treilea rând</i>, aceste forţe de producţie uriaşe, care pot fi sporite cu uşurinţă, depăşesc în asemenea măsură proprietatea privată şi pe burghezi încât pot perturba în oricare clipă în modul cel mai violent orânduirea socială, — desfiinţarea proprietăţii private a devenit abia acum nu numai posibilă, dar şi absolut necesară.</p>', '<p><i>Întrebarea a 16-a:</i> Este oare posibilă desfiinţarea pe cale paşnică a proprietăţii private?</p>', '<p><i>Răspuns:</i> Ar fi de dorit ca acest lucru să fie posibil, şi comuniştii ar fi, desigur, ultimii care să aibă ceva împotrivă. Comuniştii ştiu prea bine că toate conspiraţiile sunt nu numai nefolositoare, dar chiar dăunătoare. Ei ştiu prea bine că revoluţiile nu se fac în mod intenţionat şi arbitrar, ci că pretutindeni şi oricând ele au fost o consecinţă inevitabilă a unor împrejurări cu totul independente de voinţa şi directivele unor partide şi chiar ale unor clase întregi. Dar ei îşi dau seama şi de faptul că aproape în toate ţările civilizate dezvoltarea proletariatului este împiedicată prin violenţă şi că în felul acesta înşişi adversarii comuniştilor acţionează prin forţa lucrurilor în direcţia unei revoluţii. Dacă toate acestea vor împinge, în cele din urmă, proletariatul asuprit la revoluţie, noi, comuniştii, vom apăra atunci cu fapta la fel cum apărăm acum cu cuvântul cauza proletariatului.</p>', '<p><i>Întrebarea a 17-a:</i> Va fi oare posibil să se desfiinţeze dintr-o dată proprietatea privată?</p>', '<p><i>Răspuns:</i> Nu, după cum nu e posibilă multiplicarea <i>dintr-o dată</i> a forţelor de producţie existente în proporţia necesară pentru crearea gospodăriei comune. Aşadar, revoluţia proletariatului, care, după toate indiciile, va să vină, va transforma numai în mod treptat societatea actuală şi va putea desfiinţa proprietatea privată abia atunci când va fi creată masa necesară de mijloace de producţie.</p>', '<p><i>Întrebarea a 18-a:</i> Cum va decurge această revoluţie?</p>', '<p><i>Răspuns:</i> Ea va instaura înainte de toate <i>o orânduire democrată</i> şi implicit în mod direct sau indirect dominaţia politică a proletariatului. În mod direct în Anglia, unde proletarii formează de pe acum majoritatea poporului; în mod indirect în Franţa şi în Germania, unde majoritatea poporului constă nu numai din proletari, ci şi din mici ţărani şi mici burghezi care sunt abia pe cale de a se proletariza şi ale căror interese politice devin tot mai dependente de proletariat, încât vor fi nevoiţi să se alăture foarte curând revendicărilor proletariatului. Pentru aceasta va fi poate nevoie de încă o luptă, care nu poate însă sfârşi decât cu victoria proletariatului.</p>', '<p>Democraţia n-ar folosi la nimic proletariatului dacă nu ar fi imediat utilizată ca mijloc pentru înfăptuirea unor măsuri îndreptate nemijlocit împotriva proprietăţii private şi menite să asigure existenţa proletariatului. Printre aceste măsuri, care rezultă în mod necesar din condiţiile existente, cele importante sunt următoarele:</p>', '<p>1. Îngrădirea proprietăţii private prin impozite progresive, taxe de succesiune mari, desfiinţarea succesiunii pe linie colaterală (fraţi, nepoţi etc.), împrumuturi forţate etc.</p>', '<p>2. Exproprierea treptată a proprietarilor funciari, a fabricanţilor, a proprietarilor de căi ferate şi a armatorilor, în parte prin concurenţa industriei de stat, în parte direct prin despăgubiri în asignaţii.</p>', '<p>3. Confiscarea bunurilor tuturor emigranţilor şi rebelilor care s-au împotrivit majorităţii poporului.</p>', '<p>4. Organizarea muncii sau folosirea proletarilor în fabrici, ateliere şi pe domeniile naţionale, înlăturându-se prin aceasta concurenţa dintre muncitori şi silindu-i pe fabricanţi, atâta timp cât aceştia vor mai exista, să plătească acelaşi salariu majorat ca şi statul.</p>', '<p>5. Obligaţie egală de a munci pentru toţi membrii societăţii până la desfiinţarea completă a proprietăţii private. Formarea unor armate industriale, în special pentru agricultură.</p>', '<p>6. Centralizarea sistemului de credit şi a comerţului cu bani în mâinile statului printr-o bancă naţională cu capital de stat şi desfiinţarea tuturor băncilor private şi a bancherilor.</p>', '<p>7. Sporirea numărului fabricilor naţionale, a atelierelor, a căilor ferate şi vapoarelor, desţelenirea tuturor pământurilor şi ameliorarea celor desţelenite în aceeaşi proporţie în care sporesc capitalurile care stau la dispoziţia naţiunii şi creşte numărul muncitorilor.</p>', '<p>8. Educarea în instituţii de stat şi pe cheltuiala statului a tuturor copiilor din momentul în care se pot dispensa de primele îngrijiri materne. Îmbinarea educaţiei cu munca în producţie.</p>', '<p>9. Construirea unor mari palate pe domeniile naţionale care vor servi drept locuinţe comune unor comunităţi de cetăţeni care se vor ocupa cu industria şi cu agricultura, îmbinând avantajele vieţii de la oraş cu aceea ale vieţii de la ţară, fără a suferi de pe urma unilateralităţii şi dezavantajelor proprii ambelor moduri de viaţă atunci când sunt separate.</p>', '<p>10. Dărâmarea tuturor locuinţelor şi cartierelor insalubre şi prost construite.</p>', '<p>11. Drept egal de moştenire pentru copiii nelegitimi, ca şi pentru cei legitimi.</p>', '<p>12. Concentrarea tuturor mijloacelor de comunicaţii în mâinile naţiunii.</p>', '<p>Desigur că toate aceste măsuri nu pot fi realizate dintr-o dată. Dar una va atrage întotdeauna după sine pe cealaltă. După primul atac radical împotriva proprietăţii private, proletariatul se va vedea nevoit să meargă mereu mai departe, să concentreze tot mai mult în mâinile statului capitalul, agricultura, industria, transportul şi întregul schimb. Spre acest ţel converg toate măsurile menţionate; realizarea lor şi în consecinţă şi centralizarea devin posibile pe măsură ce, datorită muncii proletariatului, vor creşte forţele de producţie ale ţării. Când, în sfârşit, întregul capital, întreaga producţie şi întregul schimb vor fi concentrate în mâinile naţiunii, proprietatea privată se va lichida de la sine, banii vor deveni de prisos, iar producţia va creşte în asemenea măsură şi oamenii se vor schimba într-atât, încât vor putea dispărea şi ultimele forme de relaţii ale vechii societăţi.</p>', '<p><i>Întrebarea a 19-a:</i> Această revoluţie va putea avea loc într-o singură ţară?</p>', '<p><i>Răspuns:</i> Nu. Prin însuşi faptul că a dat naştere pieţei mondiale, marea industrie a creat o asemenea legătură între toate popoarele lumii, mai ales între cele civilizate, încât fiecare popor în parte depinde de ceea ce se întâmplă cu celălalt. În afară de aceasta, ea a nivelat în toate ţările civilizate în asemenea măsură dezvoltarea socială, încât în toate aceste ţări burghezia şi proletariatul au devenit cele două clase fundamentale ale societăţii, iar lupta dintre ele, lupta de căpetenie a zilei. De aceea revoluţia comunistă va fi nu numai o revoluţie naţională, ci ea va avea loc concomitent în toate ţările civilizate, adică cel puţin în Anglia, în America, în Franţa şi în Germania. Ea se va dezvolta în fiecare din aceste ţări mai repede sau mai încet, după cum o ţară sau alta are o industrie mai dezvoltată, o avuţie mai mare, forţe de producţie mai numeroase. Din acest motiv ea va fi înfăptuită cel mai încet şi mai greu în Germania, cel mai repede şi mai uşor în Anglia. Ea va avea repercusiuni considerabile şi asupra celorlalte ţări ale lumii, modificând cu totul şi accelerând foarte mult felul în care s-au dezvoltat până acum. Ea este o revoluţie universală şi de aceea va avea şi un teren universal.</p>', '<p><i>Întrebarea a 20-a:</i> Care vor fi urmările lichidării definitive a proprietăţii private?</p>', '<p><i>Răspuns:</i> Prin faptul că societatea ia din mâinile capitaliştilor particulari folosinţa tuturor forţelor de producţie şi a mijloacelor de comunicaţie precum şi schimbul şi repartiţia produselor şi le administrează după un plan întocmit în conformitate cu resursele existente şi necesităţile întregii societăţi, vor fi înlăturate în primul rând toate consecinţele funeste care decurg încă din felul în care e condusă azi marea industrie. Nu vor mai exista crize; producţia mărită, care în rânduielile actuale ale societăţii dă naştere supraproducţiei şi constituie o cauză atât de puternică a mizeriei, nici nu va fi suficientă în noile condiţii şi va trebui să fie şi mai mult extinsă. În loc să aducă după sine mizeria, excedentul produs va asigura nu numai nevoile imediate ale societăţii, ci va satisface cerinţele tuturor membrilor ei, va crea noi cerinţe şi în acelaşi timp şi mijloacele pentru a le satisface. El va fi condiţia şi stimulentul unor noi progrese şi va înfăptui aceste progrese fără ca prin aceasta ordinea socială să fie perturbată, cum s-a întâmplat până acum. Marea industrie, eliberată de cătuşele proprietăţii private, va lua o extindere faţă de care dezvoltarea ei actuală va apărea tot atât de neînsemnată ca şi manufactura faţă de marea industrie a zilelor noastre. Această dezvoltare a industriei va pune la dispoziţia societăţii o masă suficientă de produse pentru a putea satisface necesităţile tuturor membrilor ei. La fel şi agricultura, pe care jugul proprietăţii private şi parcelarea o împiedică de asemenea să introducă perfecţionările existente şi realizările ştiinţei, va lua un cu totul alt avânt şi va pune la dispoziţia societăţii o cantitate de produse absolut suficientă. În felul acesta societatea va produce suficiente produse pentru a putea organiza o repartiţie care să satisfacă necesităţile tuturor membrilor ei. Împărţirea societăţii în diferite clase antagoniste va deveni astfel de prisos. Şi nu numai că devine de prisos, dar ea este şi incompatibilă cu noua orânduire socială. Existenţa claselor a rezultat din diviziunea muncii, iar diviziunea muncii în forma ei de până acum va dispărea cu totul, căci, pentru a ridica producţia industrială şi cea agricolă la nivelul arătat, nu ajung numai resursele mecanice şi cele chimice; capacităţile oamenilor, care pun în mişcare aceste resurse, trebuie de asemenea dezvoltate în mod corespunzător. Întocmai cum ţăranii şi muncitorii manufacturieri din secolul trecut şi-au schimbat întregul lor fel de viaţă şi au devenit cu totul alţi oameni de îndată ce au fost antrenaţi în marea industrie, tot astfel conducerea de către societate a producţiei şi noua dezvoltare a producţiei care rezultă de aici vor necesita şi vor forma cu totul alţi oameni. Conducerea de către societate a producţiei nu se poate realiza cu oameni ca cei de azi, care mai sunt cu toţii subordonaţi unei singure ramuri de producţie, sunt legaţi de ea, exploataţi de ea, cu oameni care şi-au dezvoltat o <i>singură</i> aptitudine a lor în detrimentul tuturor celorlalte şi care cunosc numai o <i>singură</i> ramură sau numai o parte din ramura întregii producţii. Chiar şi industria actuală are din ce în ce mai puţin nevoie de asemenea oameni. Cu atât mai mult presupune industria dirijată în comun, pe baza unui plan, de către întreaga societate, existenţa unor oameni cu aptitudini omnilateral dezvoltate, oameni în stare să aibă o privire de ansamblu asupra întregului sistem al producţiei. Prin urmare, diviziunea muncii, subminată încă de pe acum de maşini şi care pe unul îl face ţăran, pe altul cizmar, pe al treilea muncitor industrial, iar pe al patrulea speculant la bursă, va dispărea cu totul. Educaţia va da posibilitate tinerilor să-şi însuşească rapid întregul sistem de producţie, încât să fie în stare să treacă succesiv de la o ramură de producţie la alta, după cum o vor cere necesităţile societăţii sau propriile lor înclinaţii. Ea va înlătura deci caracterul unilateral pe care actuala diviziune a muncii îl imprimă fiecărui individ. În felul acesta societatea organizată pe baze comuniste va da prilej membrilor ei să aplice omnilateral aptitudinile lor dezvoltate omnilateral. O dată cu aceasta vor dispărea, inevitabil, şi diferitele clase. De unde rezultă că societatea organizată pe baze comuniste este, pe de o parte, incompatibilă cu existenţa claselor, iar pe de altă parte că însăşi constituirea acestei societăţi oferă mijloacele pentru desfiinţarea acestor deosebiri de clasă.</p>', '<p>De aici reiese că opoziţia dintre oraş şi sat va dispărea şi ea. De agricultură şi industrie nu se vor mai ocupa două clase diferite, ci aceiaşi oameni, acest lucru fiind o condiţie necesară a asocierii comuniste, chiar şi numai din motive pur materiale. Fărâmiţarea populaţiei agricole la ţară alături de concentrarea celei industriale în marile oraşe reprezintă o stare de lucruri care corespunde numai unui stadiu insuficient de dezvoltat al agriculturii şi al industriei, fiind o piedică în calea dezvoltării ulterioare, care se face simţită încă de pe acum.</p>', '<p>Asocierea generală a tuturor membrilor societăţii în vederea folosirii în comun, pe baza unui plan, a forţelor de producţie, creşterea producţiei într-o asemenea măsură încât să satisfacă necesităţile tuturor membrilor societăţii, lichidarea unei situaţii în care necesităţile unora sunt satisfăcute în detrimentul celorlalţi, desfiinţarea completă a claselor şi a antagonismelor dintre ele, dezvoltarea omnilaterală a capacităţilor tuturor membrilor societăţii, prin înlăturarea diviziunii muncii de până acum, prin educarea practică în producţie, prin schimbarea activităţii, prin participarea tuturor la folosirea bunurilor produse de toţi, prin contopirea oraşului cu satul — toate acestea sunt principalele rezultate ale desfiinţării proprietăţii private.</p>', '<p><i>Întrebarea a 21-a:</i> Ce înrâurire va avea orânduirea comunistă a societăţii asupra familiei?</p>', '<p><i>Răspuns:</i> Ea va face din legătura dintre cele două sexe o legătură pur personală, care priveşte numai persoanele interesate, fără ca societatea să aibă vreun cuvânt de spus. Acest lucru va fi posibil datorită faptului că proprietatea privată va fi lichidată şi copiii vor fi educaţi în comun, adică datorită desfiinţării celor două fundamente ale căsătoriei moderne: dependenţa femeii de bărbat şi a copiilor de părinţi ca urmare a proprietăţii private. Acesta este şi răspunsul la larma stârnită de filistinii ultramoralişti împotriva comunizării femeii de către comunişti. Comunizarea femeii este un fenomen propriu societăţii burgheze şi care în ziua de azi se manifestă din plin sub forma prostituţiei. Prostituţia are însă la bază proprietatea privată şi va dispărea o dată cu aceasta. Aşadar, societatea comunistă, în loc să introducă comunizarea femeii, dimpotrivă, o desfiinţează.</p>', '<p><i>Întrebarea a 22-a:</i> Care va fi atitudinea societăţii comuniste faţă de naţionalităţile existente?</p>', '<p>— rămâne. <a href="javascript:void(0);" id="n187">[187]</a></p>', '<p><i>Întrebarea a 23-a:</i> Care va fi atitudinea ei faţă de religiile existente?</p>', '<p>— rămâne.</p>', '<p><i>Întrebarea a 24-a:</i> Prin ce se deosebesc comuniştii de socialişti?</p>', '<p><i>Răspuns:</i> Aşa-numiţii socialişti se împart în trei categorii.</p>', '<p>Prima categorie o constituie adepţii societăţii feudale şi patriarhale, care a fost desfiinţată şi este încă desfiinţată zi de zi de marea industrie, de comerţul mondial şi de societatea burgheză creată de aceste două din urmă. Din racilele societăţii actuale, această categorie trage concluzia că societatea feudală şi patriarhală ar trebui restabilită, deoarece ea nu prezenta aceste racile. Toate propunerile ei converg, pe căi drepte sau ocolite, către acest ţel. Comuniştii vor lupta întotdeauna în mod hotărât împotriva acestei categorii de socialişti <i>reacţionari</i>, în ciuda pretinsei ei simpatii şi a lacrimilor fierbinţi pe care le varsă văzând mizeria proletariatului, căci:</p>', '<p>1) ea urmăreşte ceva cu totul imposibil;</p>', '<p>2) ea caută să restabilească dominaţia aristocraţiei, a meşterilor breslaşi şi a proprietarilor de manufacturi cu tot alaiul lor de regi absoluţi sau feudali, de funcţionari, soldaţi şi popi, adică o societate care, ce-i drept, nu prezenta racilele societăţii actuale, în schimb însă avea cel puţin tot atât de multe alte neajunsuri şi nici măcar nu oferea perspectiva eliberării de către o organizaţie comunistă a muncitorilor asupriţi;</p>', '<p>3) de fiecare dată când proletariatul devine revoluţionar şi comunist, ea îşi dă pe faţă adevăratele ei intenţii, aliindu-se imediat cu burghezia împotriva proletariatului.</p>', '<p>A doua categorie o constituie adepţii actualei societăţi, cărora neajunsurile generate inevitabil de ea le-au trezit temeri în ceea ce priveşte existenţa acestei societăţi. Ei tind, aşadar, să menţină societatea actuală, dar să înlăture neajunsurile legate de ea. În acest scop, unii propun simple măsuri filantropice, alţii, planuri grandioase de reforme, care, sub pretextul reorganizării societăţii, urmăresc să menţină fundamentul societăţii actuale şi, implicit, societatea actuală. Şi împotriva acestor <i>socialişti burghezi</i> vor trebui comuniştii să ducă lupta, căci ei fac jocul duşmanilor comuniştilor şi apără tocmai societatea pe care comuniştii vor s-o răstoarne.</p>', '<p>În sfârşit, cea de-a treia categorie o constituie socialiştii democraţi. Urmând aceeaşi cale ca şi comuniştii, ei doresc să realizeze o parte din măsurile indicate la întrebarea..., <a href="javascript:void(0);" id="n188">[188]</a> dar nu ca măsuri de tranziţie care duc spre comunism, ci ca măsuri care sunt suficiente pentru a lichida mizeria şi a înlătura racilele actualei societăţi. Aceşti <i>socialişti democraţi</i> sunt proletari care nu sunt încă îndeajuns de lămuriţi asupra condiţiilor de eliberare a clasei lor sau reprezentanţi ai micilor burghezi, o clasă care, până în momentul cuceririi democraţiei şi a înfăptuirii măsurilor socialiste care rezultă de aici, are în multe privinţe aceleaşi interese ca şi proletarii. De aceea, în momentul acţiunii, comuniştii vor trebui să se înţeleagă cu aceşti socialişti democraţi, vor trebui în genere, pentru moment, să ducă o politică pe cât posibil comună cu ei, în măsura în care aceşti socialişti nu intră în slujba burgheziei dominante şi nu-i atacă pe comunişti. Este însă limpede că acest mod de a acţiona în comun nu exclude discutarea divergenţelor dintre ei şi comunişti.</p>', '<p><i>Întrebarea a 25-a:</i> Care este atitudinea comuniştilor faţă de celelalte partide politice existente?</p>', '<p><i>Răspuns:</i> Această atitudine diferă de la o ţară la alta. — În Anglia, în Franţa şi în Belgia, unde domină burghezia, comuniştii mai au deocamdată interese comune cu diferitele partide democratice; această comunitate de interese este cu atât mai mare cu cât democraţii, prin măsurile socialiste pe care le preconizează acum pretutindeni, se apropie de ţelurile comuniştilor, adică cu cât reprezintă mai limpede şi mai hotărât interesele proletariatului şi cu cât se sprijină mai mult pe proletariat. În Anglia, de pildă, partidul cartist, compus din muncitori, este cu mult mai apropiat de comunişti decât micii burghezi democraţi sau aşa-numiţii radicali.</p>', '<p>În <i>America,</i> unde a fost introdusă o constituţie democratică, comuniştii vor trebui să fie de partea acelui partid care va îndrepta această constituţie împotriva burgheziei şi o va folosi în interesul proletariatului, adică de partea partidului adepţilor reformei agrare naţionale.</p>', '<p>În <i>Elveţia,</i> radicalii, deşi constituie un partid încă foarte eterogen, sunt singurii cu care comuniştii pot încheia un acord, iar printre aceşti radicali cei din cantonul Waadt şi cei din Geneva sunt cei mai progresişti.</p>', '<p>În sfârşit, în Germania ne aflăm abia în ajunul luptei hotărâtoare dintre burghezie şi monarhia absolută. Dar, întrucât comuniştii nu se pot gândi la o luptă hotărâtoare între ei şi burghezie înainte ca burghezia să fi ajuns la putere, este în interesul comuniştilor să ajute burgheziei să ajungă cât mai repede posibil la putere, pentru a o putea doborî apoi tot cât mai repede posibil. În lupta dintre burghezia liberală şi guvern, comuniştii trebuie, aşadar, să se situeze întotdeauna de partea celei dintâi, ferindu-se însă să împărtăşească iluziile burghezilor sau să dea crezare asigurărilor lor amăgitoare în ceea ce priveşte urmările salutare pentru proletariat pe care le-ar avea victoria burgheziei. Singurele avantaje pe care victoria burgheziei le va oferi comuniştilor sunt următoarele: 1) diferite concesii acordate comuniştilor, care le vor uşura apărarea, discutarea şi răspândirea principiilor lor şi implicit unirea proletariatului ca clasă organizată, închegată şi gata de luptă; şi 2) certitudinea că, din ziua în care vor cădea guvernele absolutiste, se profilează la orizont lupta dintre burghezi şi proletari. Începând din acea zi, politica de partid a comuniştilor va fi identică cu cea din ţările unde burghezia este de pe acum la putere.</p>'],
'idChr': '3.01text',
'title': ``,
'info': 'Engels (1847): Principiile comunismului',
},
{'year': '1872',
'image': 'marxengels',
'content': ['<h6 style="text-align: center;">Prefaţă la ediţia germană din 1872</h6>', '<p>„Liga comuniştilor“, organizaţie internaţională a muncitorilor, care în condiţiile de atunci nu putea fi, desigur, decât secretă, la Congresul de la Londra din noiembrie 1847 ne-a însărcinat pe subsemnaţii să alcătuim un amplu program, teoretic şi practic, al partidului destinat publicităţii. Aşa s-a născut acest „Manifest“, al cărui manuscris a fost trimis la Londra cu câteva săptămâni înainte de revoluţia din februarie <a href="javascript:void(0);" id="n189">[189]</a> pentru a fi tipărit. Publicat pentru prima oară în limba germană, el a apărut în această limbă în Germania, Anglia şi America, în cel puţin 12 ediţii diferite. În limba engleză a apărut pentru prima oară în 1850, la Londra, în „Red Republican“, fiind tradus de Miss Helen Macfarlane, iar în 1871 el a fost editat în America în cel puţin trei traduceri diferite. În limba franceză „Manifestul“ a apărut pentru prima oară la Paris, cu puţin timp înainte de insurecţia din iunie 1848, şi, recent, în „Le Socialiste“ din New York. În momentul de faţă se pregăteşte o nouă traducere. În limba polonă „Manifestul“ a apărut la Londra, imediat după prima ediţie germană. În limba rusă a apărut la Geneva, în deceniul al 7-lea. În limba daneză a fost, de asemenea, tradus curând după apariţie.</p>', '<p>Oricât de mult s-ar fi schimbat condiţiile în ultimii douăzeci şi cinci de ani, principiile generale dezvoltate în acest „Manifest“ sunt, în linii mari, valabile şi astăzi. Pe alocuri ar fi nevoie de unele îndreptări. Aplicarea practică a acestor principii va depinde, după cum se spune chiar în „Manifest“, pretutindeni şi întotdeauna de condiţiile istorice date, şi de aceea măsurile revoluţionare propuse la sfârşitul capitolului al II-lea nu prezintă o importanţă specială. În prezent, acest pasaj ar suna în multe privinţe altfel. Dată fiind uriaşa dezvoltare a marii industrii în ultimii douăzeci şi cinci de ani şi progresul realizat o dată cu aceasta, dată fiind aderarea tot mai largă a clasei muncitoare la partid, experienţa practică mai întâi a revoluţiei din februarie şi, într-o măsură şi mai mare, a Comunei din Paris, când proletariatul a deţinut pentru prima oară puterea politică timp de două luni, acest program este pe alocuri învechit. Comuna a dovedit îndeosebi că „clasa muncitoare nu poate să ia pur şi simplu în stăpânire maşina de stat aşa cum este şi să o pună în funcţiune pentru propriile ei scopuri“ (vezi „Războiul civil din Franţa, Adresa Consiliului General al Asociaţiei Internaţionale a Muncitorilor“, ediţia germană, pag. 19, unde această idee este dezvoltată mai pe larg). Apoi, este de la sine înţeles că în prezent critica făcută literaturii socialiste este incompletă, întrucât ea merge numai până la 1847; la fel şi observaţiile în legătură cu poziţia comuniştilor faţă de diferitele partide de opoziţie (capitolul al IV-lea), deşi în esenţă valabile şi în prezent, sunt totuşi învechite în ceea ce priveşte aplicarea în practică, pentru simplul fapt că situaţia politică s-a schimbat cu desăvârşire şi că dezvoltarea istorică a măturat majoritatea partidelor enumerate acolo.</p>', '<p>„Manifestul“ este însă un document istoric pe care noi considerăm că nu mai avem dreptul să-l schimbăm. O viitoare ediţie va apărea, probabil, însoţită de o introducere care să cuprindă intervalul dintre 1847 şi până azi; ediţia de faţă a venit pe neaşteptate şi noi nu am avut răgazul să facem acest lucru.</p>', '<p class="right" style="text-align: right;"><i>Karl Marx, Friedrich Engels</i></p>', '<p class="noind">Londra, 24 iunie 1872</p>'],
'idChr': '3.02.01text',
'title': `Prefaţă la ediţia germană din 1872`,
'info': 'Marx, Engels (1872): Manifestul Partidului Comunist',
},
{'year': '1882',
'image': 'marxengels',
'content': ['<h6 style="text-align: center;">Prefaţă la ediţia rusă din 1882</h6>', '<p>Prima ediţie rusă a „Manifestului Partidului Comunist“, în traducerea lui Bakunin, a apărut pe la începutul deceniului al 7-lea în imprimeria ziarului „Kolokol“. Pe vremea aceea, ediţia <i>rusă</i> a „Manifestului“ nu putea să reprezinte în ochii Occidentului altceva decât o curiozitate literară. Astăzi, o astfel de părere n-ar mai fi cu putinţă.</p>', '<p>Cât de puţin răspândită era pe atunci (decembrie 1847) mişcarea proletariatului reiese cel mai limpede din ultimul capitol al „Manifestului“: „Poziţia comuniştilor faţă de diferitele partide de opoziţie“ din diferite ţări. În acest capitol nu sunt menţionate tocmai Rusia şi Statele Unite. Era pe vremea când Rusia constituia ultima mare rezervă a întregii reacţiunii europene şi când emigraţia în Statele Unite înghiţea tot prisosul de braţe de muncă al proletariatului din Europa. Aceste două ţări furnizau Europei materii prime şi erau în acelaşi timp pieţe de desfacere pentru produsele ei industriale. Amândouă erau deci, pe atunci, într-un fel sau altul, piloni ai ordinii existente în Europa.</p>', '<p>Cât de mult s-au schimbat astăzi lucrurile! Tocmai emigraţia europeană a permis Americii de Nord să treacă la acea uriaşă dezvoltare a producţiei agricole care prin concurenţa ei zdruncină din temelii atât marea cât şi mica proprietate funciară din Europa. Ea a permis Statelor Unite să exploateze imensele lor resurse industriale cu o astfel de energie şi pe o scară atât de mare, încât monopolului industrial de până acum al Europei apusene şi în special al Angliei i se va pune capăt în scurt timp. Aceste două împrejurări, la rândul lor, influenţează în sens revoluţionar chiar asupra Americii. Proprietatea funciară mică şi mijlocie a fermierilor, temelia întregii orânduiri politice a Americii, este învinsă încetul cu încetul de concurenţa fermelor uriaşe; în acelaşi timp, în regiunile industriale se dezvoltă pentru întâia oară un proletariat numeros şi o concentrare fabuloasă a capitalurilor.</p>', '<p>Să trecem acum la Rusia! În timpul revoluţiei din 1848—1849 nu numai monarhii europeni, ci chiar burghezii din Europa au văzut în intervenţia rusă singura salvare posibilă în faţa primejdiei proletariatului, care tocmai începuse să se trezească. Ţarul a fost proclamat capul reacţiunii europene. Astăzi el e prizonier al revoluţiei la Gatcina, iar Rusia constituie detaşamentul de avangardă al mişcării revoluţionare din Europa.</p>', '<p>Sarcina „Manifestului Comunist“ a fost să proclame pieirea inevitabilă şi iminentă a proprietăţii burgheze contemporane. În Rusia însă, alături de o înflorire rapidă a speculaţiilor capitaliste şi de proprietatea funciară burgheză care abia acum se dezvoltă, mai mult de jumătate din pământuri se află în proprietatea în obşte a ţăranilor. Se pune întrebarea: poate obştea rusească, această formă în mare măsură subminată a străvechii proprietăţii comune asupra pământului, să treacă nemijlocit la forma superioară, comunistă, de proprietate comună? Sau trebuie, dimpotrivă, să treacă mai întâi prin acelaşi proces de destrămare propriu dezvoltării istorice a Apusului?</p>', '<p>Singurul răspuns cu putinţă astăzi la această întrebare este următorul: dacă revoluţia rusă va constitui semnalul unei revoluţii proletare în Apus, astfel ca una s-o completeze pe cealaltă, atunci actuala proprietate în obşte asupra pământului în Rusia va putea servi drept punct de plecare pentru o dezvoltare comunistă.</p>', '<p class="right" style="text-align: right;"><i>Karl Marx, Friedrich Engels</i></p>', '<p class="noind">Londra, 21 ianuarie 1882</p>'],
'idChr': '3.02.02text',
'title': `Prefaţă la ediţia rusă din 1882`,
'info': 'Marx, Engels (1882): Manifestul Partidului Comunist',
},
{'year': '1883',
'image': 'engels',
'content': ['<h6 style="text-align: center;">Prefaţă la ediţia germană din 1883</h6>', '<p>Prefaţa la ediţia de faţă trebuie s-o semnez, spre regretul meu, singur. Marx, căruia întreaga clasă muncitoare din Europa şi America îi este mai îndatorată decât oricărui alt om, se odihneşte în cimitirul din Highgate, iar pe mormântul lui a şi crescut prima iarbă. Acum, după moartea lui, nu mai poate fi în nici un caz vorba de o modificare sau completare a „Manifestului“. Cu atât mai mult consider necesar să afirm aici încă o dată în mod categoric următoarele:</p>', '<p>Ideea fundamentală care străbate ca un fir roşu „Manifestul“, şi anume că producţia economică şi, determinată de aceasta în mod necesar, structura societăţii din fiecare epocă istorică constituie baza istoriei politice şi intelectuale a epocii respective; că, în consecinţă, întreaga istorie (de la destrămare străvechii proprietăţi comune asupra pământului) a fost istoria luptelor de clasă, a luptelor dintre clasele exploatate şi clasele exploatatoare, dintre clasele dominate şi clasele dominante, pe diferite trepte ale dezvoltării sociale; că această luptă a atins însă în momentul de faţă o asemenea treaptă, încât clasa exploatată şi asuprită (proletariatul) nu se mai poate elibera de clasa care o exploatează şi o asupreşte (burghezia) fără a elibera în acelaşi timp pentru totdeauna întreaga societate de exploatare, asuprire şi luptă de clasă — această idee fundamentală îi aparţine de-a-ntregul şi exclusiv lui Marx. <a href="javascript:void(0);" id="n190">[190]</a></p>', '<p>Acest lucru eu l-am declarat în repetate rânduri; acum însă este necesar ca această declaraţie să preceadă „Manifestul“ însuşi.</p>', '<p class="right" style="text-align: right;"><i>F. Engels</i></p>', '<p class="noind">Londra, 28 iunie 1883</p>'],
'idChr': '3.02.03text',
'title': `Prefaţă la ediţia germană din 1883`,
'info': 'Engels (1883): Manifestul Partidului Comunist',
},
{'year': '1847—1848',
'image': 'marxengels',
'content': ['<p><a id="cit42"></a>O stafie umblă prin Europa — stafia comunismului. Toate puterile bătrânei Europe s-au unit într-o sfântă hăituială împotriva acestei stafii: Papa şi Ţarul, Metternich şi Guizot, radicali francezi şi poliţişti germani.</p>', '<p>Există oare vreun partid de opoziţie care să nu fi fost defăimat, ca fiind comunist, de către adversarii săi de la putere? Există oare vreun partid de opoziţie care să nu fi răspuns la rândul său atât elementelor mai înaintate ale opoziţiei, cât şi adversarilor săi reacţionari zvârlindu-le în faţă imputarea stigmatizantă de comunist?</p>', '<p>Din acest fapt reies două lucruri.</p>', '<p>Toate puterile europene recunosc de pe acum comunismul ca o putere.</p>', '<p>A venit timpul ca comuniştii să-şi expună deschis, în faţa lumii întregi, concepţia, scopurile, tendinţele şi să opună basmului despre stafia comunismului un manifest al partidului însuşi.</p>', '<p>În acest scop s-au întrunit la Londra comunişti de diferite naţionalităţi şi au redactat următorul „Manifest“, care se publică în limbile: engleză, franceză, germană, italiană, flamandă şi daneză.</p>', '<p>\xa0</p>', '<h6 style="text-align: center;" title="I. Burghezi şi proletari">I. Burghezi şi proletari <a href="javascript:void(0);" id="n191">[191]</a></h6>', '<p>Istoria tuturor societăţilor de până azi <a href="javascript:void(0);" id="n192">[192]</a> este istoria luptelor de clasă.</p>', '<p>Omul liber şi sclavul, patricianul şi plebeul, nobilul şi iobagul, meşterul <a href="javascript:void(0);" id="n193">[193]</a> şi calfa, într-un cuvânt asupritorii şi asupriţii se aflau într-un permanent antagonism, duceau o luptă neîntreruptă, când ascunsă, când făţişă, o luptă care de fiecare dată se sfârşea printr-o prefacere revoluţionară a întregii societăţii, sau prin pieirea claselor aflate în luptă.</p>', '<p>În epocile mai îndepărtate ale istoriei găsim aproape pretutindeni o împărţire completă a societăţii în diferite stări, o scară variată de poziţii sociale. În Roma antică găsim patricieni, cavaleri, plebei, sclavi; în evul mediu: feudali, vasali, breslaşi, calfe, iobagi şi, pe lângă aceasta, mai în fiecare din aceste clase găsim trepte distincte.</p>', '<p>Societatea burgheză modernă, ridicată pe ruinele societăţii feudale, nu a desfiinţat antagonismele de clasă. Ea a creat doar clase noi, condiţii noi de asuprire, forme noi de luptă, în locul celor vechi.</p>', '<p>Epoca noastră, epoca burgheziei, se deosebeşte însă prin faptul că a simplificat antagonismele de clasă. Societatea întreagă se scindează din ce în ce mai mult în două mari tabere duşmane, în două mari clase direct opuse una alteia: burghezia şi proletariatul.</p>', '<p>Din iobagii evului mediu proveniră târgoveţii primelor oraşe; din aceşti târgoveţi se dezvoltară primele elemente ale burgheziei.</p>', '<p>Descoperirea Americii, ocolirea Africii pe mare deschiseră burgheziei în ascensiune un nou câmp de acţiune. Piaţa indiană şi chineză, colonizarea Americii, schimbul cu coloniile, înmulţirea mijloacelor de schimb şi a mărfurilor în genere dădură negoţului, navigaţiei, industriei un avânt necunoscut până atunci, făcând prin aceasta ca elementul revoluţionar din societatea feudală în descompunere să se dezvolte cu rapiditate.</p>', '<p>Modul de organizare feudal, sau corporativ, de până atunci al industriei nu mai putea satisface cererea de produse, care creştea o dată cu crearea de noi pieţe. Manufactura îi luă locul. Meşterii breslaşi fură înlăturaţi de către starea de mijloc industrială; diviziunea muncii între diferitele corporaţii dispăru, făcând loc diviziunii muncii înăuntrul fiecărui atelier.</p>', '<p>Dar pieţele se înmulţeau fără încetare, cererea creştea necontenit. Manufactura deveni şi ea neîndestulătoare. Atunci aburul şi maşina au revoluţionat producţia industrială. Marea industrie modernă luă locul manufacturii: locul stării de mijloc industriale îl luară industriaşii milionari, şefi ai unor întregi armate industriale, burghezii moderni.</p>', '<p>Marea industrie a creat piaţa mondială, pe care a pregătit-o descoperirea Americii. Piaţa mondială a determinat o dezvoltare imensă a comerţului, navigaţiei şi comunicaţiilor pe uscat. Această dezvoltare a influenţat la rândul ei asupra extinderii industriei, şi, în aceeaşi măsură în care se extindeau industria, comerţul, navigaţia, căile ferate, se dezvolta şi burghezia, mărindu-şi capitalurile şi împingând pe planul al doilea toate clasele rămase din evul mediu.</p>', '<p>Vedem deci că burghezia modernă este ea însăşi produsul unui îndelungat proces de dezvoltare, al unui şir de revoluţii în modul de producţie şi de schimb.</p>', '<p>Fiecare din aceste trepte de dezvoltare a burgheziei a fost însoţită de un progres politic corespunzător. Stare asuprită sub domnia feudalilor, asociaţie înarmată ce se administra singură în comună, <a href="javascript:void(0);" id="n194">[194]</a> ici republică municipală independentă, dincolo stare a treia, datoare să plătească biruri monarhiei; apoi, pe vremea manufacturii, contrapondere împotriva nobilimii în monarhia bazată pe stări sau absolută, temelie principală a marilor monarhii în genere, burghezia a cucerit, în sfârşit, de la crearea marii industrii şi a pieţei mondiale, puterea politică exclusivă în statul reprezentativ modern. Puterea de stat modernă nu este decât un comitet care administrează treburile obşteşti ale întregii clase burgheze.</p>', '<p>Burghezia a avut în istorie un rol cât se poate de revoluţionar.</p>', '<p>Burghezia a desfiinţat, pretutindeni unde a ajuns la putere, toate relaţiile feudale, patriarhale, idilice. Ea a rupt fără milă pestriţele legături feudale care-l legau pe om de „superiorul său firesc“ şi nu a lăsat altă legătură între om şi om decât interesul gol, decât neîndurătoarea „plată în bani peşin“. Ea a înecat fiorul sfânt al extazului pios, al entuziasmului cavaleresc, al sentimentalismului micului burghez în apa îngheţată a calculului egoist. Ea a făcut din demnitatea personală o valoare de schimb şi în locul nenumăratelor libertăţi dobândite şi chezăşuite de hrisoave ea a pus <i>unica</i> libertate, lipsită de scrupule, a comerţului. Într-un cuvânt, ea a pus, în locul exploatării voalate de iluzii religioase şi politice, exploatarea deschisă, neruşinată, directă şi brutală.</p>', '<p>Burghezia a despuiat de aureola lor toate activităţile până atunci venerabile şi privite cu smerenie. Ea a transformat pe medic, jurist, preot, poet, om de ştiinţă în muncitorii ei salariaţi.</p>', '<p>Burghezia a smuls vălul duios-sentimental ce acoperea relaţiile familiale şi le-a redus la o simplă relaţie bănească.</p>', '<p>Burghezia a arătat că manifestarea brutală a forţei, pe care reacţiunea o admiră atât de mult la evul mediu, şi-a găsit completarea potrivită în cea mai crasă trândăvie. Abia burghezia a arătat ce este în stare să realizeze activitatea omenească. Ea a realizat opere minunate dar de cu totul altă natură decât piramidele egiptene, apeductele romane, catedralele gotice; ea a întreprins cu totul alte expediţii decât migraţiunea popoarelor şi cruciadele.</p>', '<p>Burghezia nu poate să existe fără a revoluţiona neîncetat uneltele de producţie, deci relaţiile de producţie şi prin urmare toate relaţiile sociale. Pentru toate clasele industriale anterioare, dimpotrivă, prima condiţie de existenţă era menţinerea neschimbată a vechiului mod de producţie. Revoluţionarea neîncetată a producţiei, zdruncinarea neîntreruptă a tuturor relaţiilor sociale, veşnica nesiguranţă şi agitaţie deosebesc epoca burgheză de toate epocile anterioare. <a id="cit43"></a>Toate relaţiile înţepenite, ruginite, cu cortegiul lor de reprezentări şi concepţii, venerate din moşi-strămoşi, se destramă, iar cele nou create se învechesc înainte de a avea timpul să se osifice. Tot ce e feudal şi static se risipeşte ca fumul, tot ce e sfânt este profanat, şi oamenii sunt în sfârşit siliţi să privească cu luciditate poziţia lor în viaţă, relaţiile lor reciproce.</p>', '<p>Nevoia unei desfaceri tot mai largi a produselor ei goneşte burghezia pe tot întinsul globului pământesc. Ea trebuie să se cuibărească pretutindeni, să se instaleze pretutindeni, să stabilească legături pretutindeni.</p>', '<p>Burghezia a dat, prin exploatarea pieţei mondiale, un caracter cosmopolit producţiei şi consumaţiei din toate ţările. Spre marea mâhnire a reacţionarilor, ea i-a smuls industriei de sub picioare terenul naţional. Străvechile industrii naţionale au fost distruse şi continuă să fie distruse pe zi ce trece. Ele sunt înlăturate de industrii noi, a căror introducere devine o chestiune vitală pentru toate naţiunile civilizate, de industrii care nu mai prelucrează materii prime indigene, ci materii prime provenind din regiunile cele mai îndepărtate şi ale căror produse nu sunt consumate numai în ţara proprie, ci deopotrivă în toate continentele. Locul vechilor necesităţi, satisfăcute prin produsele ţării respective, îl iau necesităţi noi, pentru satisfacerea cărora e nevoie de produse ale ţărilor celor mai îndepărtate şi ale climatelor celor mai variate. În locul vechii izolări locale şi naţionale şi al satisfacerii necesităţilor cu produse proprii, se dezvoltă schimbul multilateral, interdependenţa multilaterală a naţiunilor. Şi acest lucru e valabil atât pentru producţia materială, cât şi pentru cea spirituală. Produsele spirituale ale diferitelor naţiuni devin bunuri comune. Unilateralitatea şi mărginirea naţională devin din ce în ce mai cu neputinţă şi din numeroasele literaturi naţionale şi locale ia naştere o literatură universală.</p>', '<p>Burghezia, prin rapida perfecţionare a tuturor uneltelor de producţie, prin comunicaţiile infinit înlesnite, antrenează în civilizaţie toate naţiunile, până şi pe cele mai barbare. Preţurile ieftine ale mărfurilor ei sunt artileria grea, cu care doboară toate zidurile chinezeşti, cu care sileşte să capituleze chiar cea mai îndârjită ură a barbarilor faţă de străini. Ea constrânge toate naţiunile să-şi însuşească modul de producţie al burgheziei, dacă nu vor să piară; ea le sileşte să introducă la ele însele aşa-zisa civilizaţie, adică să devină burgheze. Într-un cuvânt, ea îşi creează o lume după chipul şi asemănarea ei.</p>', '<p>Burghezia a supus satul stăpânirii oraşului. Ea a creat oraşe enorme, a făcut să crească considerabil populaţia orăşenească faţă de cea sătească, smulgând astfel o parte însemnată a populaţiei din idioţia vieţii de la ţară. Tot aşa cum a adus satul într-o stare de dependenţă faţă de oraş, ea a făcut dependente ţările barbare şi semibarbare de cele civilizate, popoarele de ţărani de popoarele de burghezi, Orientul de Occident.</p>', '<p>Burghezia suprimă din ce în ce mai mult fărâmiţarea mijloacelor de producţie, a proprietăţii şi a populaţiei. Ea a aglomerat populaţia, a centralizat mijloacele de producţie şi a concentrat proprietatea în mâini puţine. Urmarea inevitabilă a acestor schimbări a fost centralizarea politică. Provincii independente, aproape numai confederate, având interese, legi, guverne şi vămi diferite, au fost înglobate într-<i>o singură</i> naţiune, cu <i>un singur</i> guvern, <i>o singură</i> lege, <i>un singur</i> interes naţional de clasă, <i>o singură</i> frontieră vamală.</p>', '<p>Burghezia a creat, în cursul dominaţiei ei de clasă, care datează abia de o sută de ani, mult mai multe şi mai uriaşe forţe de producţie decât toate generaţiile trecute laolaltă. Subjugarea forţelor naturii, maşinismul, aplicarea chimiei în industrie şi agricultură, navigaţia cu aburi, căile ferate, telegraful electric, desţelenirea unor întregi continente, fluvii făcute navigabile, populaţii întregi ieşite ca din pământ — care dintre secolele trecute ar fi putut să bănuiască că în sânul muncii sociale dormitau astfel de forţe de producţie!</p>', '<p>Am văzut deci: mijloacele de producţie şi de schimb pe baza cărora s-a format burghezia au fost create în societatea feudală. Pe o anumită treaptă de dezvoltare a acestor mijloace de producţie şi de schimb, relaţiile în care societatea feudală producea şi făcea schimb, organizarea feudală a agriculturii şi manufacturii, într-un cuvânt relaţiile feudale de proprietate nu mai corespundeau forţelor de producţie care se dezvoltaseră. Ele frânau producţia în loc s-o stimuleze. Ele se prefăcuseră în tot atâtea cătuşe. Ele trebuiau sfărâmate, şi au fost sfărâmate.</p>', '<p>Locul lor l-a luat libera concurenţă, cu organizarea socială şi politică adecuată ei, cu dominaţia economică şi politică a clasei burgheze.</p>', '<p>Sub ochii noştri se desfăşoară o mişcare asemănătoare. Relaţiile burgheze de producţie şi de schimb, relaţiile burgheze de proprietate, societatea burgheză modernă, care a produs, ca prin farmec, mijloace de producţie şi de schimb atât de uriaşe, seamănă cu vrăjitorul care nu mai poate stăpâni puterile întunericului pe care le-a dezlănţuit. De decenii istoria industriei şi comerţului nu este altceva decât istoria răzvrătirii forţelor de producţie moderne împotriva relaţiilor de producţie moderne, împotriva relaţiilor de proprietate care sunt condiţiile de existenţă ale burgheziei şi ale dominaţiei ei. Este de ajuns să pomenim crizele comerciale, care, prin repetarea lor periodică, pun tot mai ameninţător sub semnul întrebării existenţa întregii societăţi burgheze. În timpul crizelor comerciale este distrusă regulat o mare parte nu numai a produselor create, ci şi a forţelor de producţie existente. În timpul crizelor izbucneşte o epidemie socială, care ar fi părut o absurditate în toate epocile anterioare, — epidemia supraproducţiei. Societatea se vede brusc aruncată înapoi, într-o stare de barbarie momentană, ca şi cum o foamete, un război general de nimicire ar fi lipsit-o de toate mijloacele de trai; industria, comerţul par distruse. Şi pentru ce? Pentru că societatea posedă prea multă civilizaţie, prea multe mijloace de trai, prea multă industrie, prea mult comerţ. Forţele de producţie de care dispune nu mai servesc la dezvoltarea civilizaţiei burgheze şi a relaţiilor de proprietate burgheze; dimpotrivă, ele au devenit prea uriaşe pentru aceste relaţii, care frânează dezvoltarea lor; şi de îndată ce înving această piedică, ele provoacă perturbări în întreaga societate burgheză, primejduiesc existenţa proprietăţii burgheze. Relaţiile burgheze au devenit prea strâmte pentru a cuprinde avuţia produsă de ele. Cum învinge burghezia crizele? Pe de o parte, prin distrugerea forţată a unei mase de forţe de producţie, pe de altă parte prin cucerirea de noi pieţe şi prin exploatarea mai intensă a pieţelor vechi. Prin ce, deci? Prin pregătirea unor crize şi mai generale, şi mai formidabile şi prin reducerea mijloacelor de a le preveni.</p>', '<p>Armele cu care burghezia a doborât feudalismul se îndreaptă astăzi împotriva burgheziei însăşi.</p>', '<p>Dar burghezia nu a făurit numai armele care îi aduc moartea: ea a creat şi oamenii care vor mânui aceste arme, — muncitorii moderni, <i>proletarii</i>.</p>', '<p>În aceeaşi măsură în care se dezvoltă burghezia, cu alte cuvinte capitalul, se dezvoltă şi proletariatul, clasa muncitorilor moderni, care nu trăiesc decât atâta vreme cât găsesc de lucru şi care găsesc de lucru numai atâta vreme cât munca lor sporeşte capitalul. Aceşti muncitori, care sunt siliţi să se vândă cu bucata, sunt o marfă ca oricare alt articol din comerţ şi prin urmare sunt supuşi deopotrivă tuturor vicisitudinilor concurenţei, tuturor oscilaţiilor pieţei.</p>', '<p>Munca proletarilor a pierdut, prin extinderea maşinismului şi prin diviziunea muncii, orice caracter de sine stătător, şi, o dată cu aceasta, orice atracţie pentru muncitor. Acesta devine o simplă anexă a maşinii, anexă de la care se pretinde numai operaţia cea mai simplă, cea mai monotonă, cea mai lesne de învăţat. De aceea cheltuielile pe care muncitorul le pricinuieşte se mărginesc aproape numai la mijloacele de trai necesare pentru întreţinerea sa şi pentru reproducerea speciei sale. Preţul unei mărfi, deci şi al muncii, <a href="javascript:void(0);" id="n195">[195]</a> este însă egal cu cheltuielile ei de producţie. De aceea, în măsura în care munca devine mai nesuferită, scade şi salariul. Mai mult încă, în aceeaşi măsură în care se înmulţesc maşinile şi creşte diviziunea muncii, creşte şi cantitatea de muncă, fie prin înmulţirea orelor de muncă, fie prin intensificarea muncii cerute într-un timp anumit, prin accelerarea mersului maşinilor etc.</p>', '<p>Industria modernă a transformat micul atelier al meşterului patriarhal în marea fabrică a capitalistului industrial. Mase de muncitori îngrămădite în fabrică sunt organizate milităreşte. În calitate de simpli soldaţi industriali, ei sunt supuşi supravegherii unei ierarhii întregi de subofiţeri şi ofiţeri. Ei nu sunt numai robii clasei burgheze, ai statului burghez, ci sunt, zi cu zi şi ceas cu ceas, robiţi de maşină, de supraveghetori şi, mai ales, de fiecare burghez fabricant în parte. Şi cu cât acest despotism proclamă mai făţiş câştigul ca scop final, cu atât este mai meschin, mai duşmănos, mai aprig.</p>', '<p>Cu cât munca manuală cere mai puţină îndemânare şi mai puţină cheltuială de forţă, adică cu cât se dezvoltă mai mult industria modernă, cu atât munca bărbaţilor este înlocuită pe scară mai mare cu aceea a femeilor şi a copiilor. Deosebirile de sex şi vârstă îşi pierd valabilitatea socială când e vorba de clasa muncitoare. Nu mai există decât instrumente de muncă, care pricinuiesc cheltuieli diferite, după vârstă şi sex.</p>', '<p>Când exploatarea muncitorului de către fabricant este în acea măsură împlinită încât muncitorul să-şi primească salariul în bani peşin, tabără asupra lui celelalte părţi ale burgheziei — proprietarul, băcanul, cămătarul etc.</p>', '<p>Păturile inferioare ale stării de mijloc: micii industriaşi, micii negustori şi rentieri, meseriaşii şi ţăranii, toate aceste clase îngroaşă rândurile proletariatului, parte din cauză că micul lor capital, fiind insuficient pentru mari întreprinderi industriale, este înfrânt de concurenţa capitaliştilor mai mari, parte din cauză că îndemânarea lor profesională nu mai are aceeaşi valoare ca urmare a noilor metode de producţie. Astfel proletariatul se recrutează din toate clasele populaţiei.</p>', '<p>Proletariatul trece prin diferite trepte de dezvoltare. Lupta sa împotriva burgheziei începe o dată cu existenţa sa.</p>', '<p>La început luptă muncitori răzleţi, apoi muncitorii unei fabrici, pe urmă muncitorii unei ramuri de muncă dintr-o localitate împotriva burghezului care-i exploatează direct. Ei îşi îndreaptă atacurile nu numai împotriva relaţiilor burgheze de producţie, ci şi împotriva uneltelor de producţie înseşi; ei distrug mărfurile străine, care le fac concurenţă, sfărâmă maşinile, dau foc fabricilor, caută să recucerească poziţia pierdută a muncitorului medieval.</p>', '<p>Pe treapta aceasta muncitorii formează o masă împrăştiată pe tot întinsul ţării şi fărâmiţată de concurenţă. Coeziunea maselor de muncitori nu este încă rezultatul propriei lor uniri, ci rezultatul unirii burgheziei, care, pentru a-şi atinge scopurile sale politice, trebuie, şi mai poate deocamdată, să pună în mişcare întreg proletariatul. Pe această treaptă, aşadar, proletarii nu combat încă pe duşmanii lor, ci pe duşmanii duşmanilor lor, ei combat rămăşiţele monarhiei absolute, pe moşieri, burghezie neindustrială, mica burghezie. Toată mişcarea istorică este astfel concentrată în mâinile burgheziei; orice victorie cucerită în acest chip este o victorie a burgheziei.</p>', '<p>Dar, o dată cu dezvoltarea industriei, proletariatul creşte nu numai ca număr; el este concentrat în mase tot mai mari, forţa lui sporeşte, şi el simte tot mai mult acest lucru. Interesele, condiţiile de existenţă înăuntrul proletariatului se nivelează tot mai mult, căci maşina şterge din ce în ce mai mult deosebirile dintre diferitele munci şi reduce salariul aproape pretutindeni la un nivel deopotrivă de scăzut. Concurenţa crescândă a burghezilor între ei şi crizele comerciale ce izvorăsc de aici fac ca salariul muncitorilor să fie tot mai nestabil; perfecţionarea neîncetată şi într-un ritm tot mai accelerat a maşinilor face ca condiţiile de viaţă ale proletarilor să devină tot mai nesigure; ciocnirile individuale dintre muncitor şi burghez iau tot mai mult caracterul unor ciocniri între două clase. Muncitorii încep prin a forma coaliţii împotriva burghezilor, ei se unesc ca să-şi apere salariul. Ei înfiinţează chiar asociaţii cu caracter permanent pentru a se pregăti în vederea eventualelor răzvrătiri. Pe alocuri lupta izbucneşte sub formă de insurecţii.</p>', '<p>Din timp în timp înving muncitorii, dar numai în mod trecător. Adevăratul rezultat al luptelor lor nu este succesul imediat, ci unirea mereu crescândă a muncitorilor. Această unire este înlesnită prin mijloacele de comunicaţie tot mai numeroase, create de marea industrie, care stabilesc legături între muncitorii din diferite localităţi. Această legătură e suficientă pentru ca numeroasele lupte locale, care au pretutindeni acelaşi caracter, să fie centralizate într-o luptă naţională, într-o luptă de clasă. Orice luptă de clasă este însă o luptă politică. Iar unirea, pentru înfăptuirea căreia cetăţenii din evul mediu, cu drumurile lor vicinale, au avut nevoie de veacuri, este realizată de proletarii moderni, datorită drumului de fier, în câţiva ani.</p>', '<p>Această organizare a proletarilor ca clasă şi, prin aceasta, ca partid politic, este sfărâmată din nou în fiecare moment de concurenţa dintre muncitorii înşişi. Ea renaşte însă tot mai viguroasă, tot mai închegată, mai puternică. Folosind dezbinările din sânul burgheziei, ea îi smulge acesteia, sub formă de legi, recunoşterea unora din interesele muncitoreşti. De exemplu, legea cu privire la ziua de muncă de zece ore în Anglia.</p>', '<p>În genere ciocnirile din sânul vechii societăţii grăbesc în multe privinţe dezvoltarea proletariatului. Burghezia se găseşte într-o luptă neîncetată: la început împotriva aristocraţiei; mai târziu împotriva acelor părţi ale burgheziei însăşi ale căror interese intră în contradicţie cu progresul industriei; întotdeauna împotriva burgheziei tuturor ţărilor străine. În toate aceste lupte ea se vede silită să facă apel la proletariat, să recurgă la ajutorul lui şi să-l atragă astfel în mişcarea politică. Ea însăşi înarmează, aşadar, proletariatul cu propriile ei elemente de cultură, adică cu armele împotriva ei însăşi.</p>', '<p>Apoi, după cum am văzut, prin progresul industriei, părţi întregi din clasa dominantă sunt aruncate în rândurile proletariatului sau cel puţin sunt ameninţate condiţiile lor de existenţă. Şi acestea aduc proletariatului numeroase elemente de cultură.</p>', '<p>În sfârşit, atunci când lupta de clasă se apropie de deznodământ, procesul de descompunere al clasei dominante, al întregii societăţi vechi capătă un caracter atât de acut, atât de ascuţit, încât o mică parte din clasa dominantă se desprinde de ea şi se alătură clasei revoluţionare, clasei căreia îi aparţine viitorul. Tot astfel cum odinioară o parte din nobilime a trecut în lagărul burgheziei, acum o parte din burghezie trece în lagărul proletariatului, şi anume o parte din ideologii burghezi care s-au ridicat până la înţelegerea teoretică a întregii mişcări istorice.</p>', '<p>Dintre toate clasele care se contrapun în zilele noastre burgheziei, singur proletariatul este o clasă cu adevărat revoluţionară. Celelalte clase decad şi pier o dată cu dezvoltarea marii industrii; proletariatul, dimpotrivă, este propriul ei produs.</p>', '<p>Păturile de mijloc: micul industriaş, micul negustor, meşteşugarul, ţăranul, toţi luptă împotriva burgheziei pentru a salva de la pieire existenţa lor ca pături de mijloc. Aşadar, ele nu sunt revoluţionare, ci conservatoare. Mai mult încă, ele sunt reacţionare, deoarece încearcă să întoarcă înapoi roata istoriei. Iar dacă acţionează în chip revoluţionar, o fac în vederea trecerii lor apropiate în rândurile proletariatului, nu-şi apără interesele actuale, ci interesele lor viitoare, şi părăsesc propriul lor punct de vedere ca să şi-l însuşească pe acela al proletariatului.</p>', '<p>Lumpenproletariatul, acest putregai pasiv al păturilor celor mai de jos ale vechii societăţi, este târât pe alocuri în vâltoarea mişcării de către o revoluţie proletară; din cauza ansamblului condiţiilor sale de existenţă, el va înclina însă mai curând să se lase cumpărat pentru uneltiri reacţionare.</p>', '<p>Condiţiile de viaţă ale vechii societăţi sunt deja distruse în condiţiile de viaţă ale proletariatului. Proletarul este lipsit de proprietate; relaţiile sale cu nevasta şi cu copiii nu mai au nimic comun cu relaţiile burgheze de familie; munca industrială modernă, subjugarea modernă de către capital, aceeaşi în Anglia ca în Franţa, în America ca în Germania, l-au despuiat de orice caracter naţional. Legile, morala, religia sunt pentru dânsul tot atâtea prejudecăţi burgheze, în spatele cărora se ascund tot atâtea interese burgheze.</p>', '<p>Toate clasele din trecut care cucereau puterea căutau să-şi asigure poziţia dobândită supunând întreaga societate condiţiilor care stăteau la baza modului lor de însuşire. Proletarii nu pot să cucerească forţele de producţie sociale decât desfiinţând propriul lor mod de însuşire de până acum şi, prin aceasta, întregul mod de însuşire de până acum. Proletarii n-au nimic propriu de ocrotit; ei au de nimicit tot ce până acum ocrotea şi asigura proprietatea privată.</p>', '<p>Toate mişcările de până acum au fost mişcări ale unor minorităţi sau în interesul unor minorităţi. Mişcarea proletară este mişcarea independentă a imensei majorităţi, în interesul imensei majorităţi. Proletariatul, pătura cea mai de jos a societăţii actuale, nu se poate ridica şi elibera fără să arunce în aer întreaga suprastructură a păturilor care alcătuiesc societatea oficială.</p>', '<p>Chiar dacă nu prin conţinut, totuşi prin formă, lupta proletariatului împotriva burgheziei este mai întâi o luptă naţională. Proletariatul din fiecare ţară trebuie să termine, fireşte, în primul rând cu propria sa burghezie.</p>', '<p>Descriind fazele cele mai generale ale dezvoltării proletariatului, am urmărit războiul civil, mai mult sau mai puţin latent, dinăuntrul societăţii actuale, până la punctul când acesta se transformă într-o revoluţie deschisă şi când, răsturnând prin violenţă burghezia, proletariatul îşi întemeiază dominaţia sa.</p>', '<p>Toate societăţile de până acum s-au bazat, după cum am văzut, pe antagonismul dintre clasele asupritoare şi clasele asuprite. Dar pentru ca o clasă să poată fi asuprită, trebuie să i se asigure condiţiile în care să-şi poată târî cel puţin existenţa de rob. Iobagul a început să se ridice în perioada iobăgiei la starea de membru al comunei, după cum micul burghez a început să se ridice la starea de burghez sub jugul absolutismului feudal. Muncitorul modern, dimpotrivă, în loc să se ridice o dată cu progresul industriei, decade tot mai adânc sub condiţiile propriei sale clase. Muncitorul devine pauper şi pauperismul se dezvoltă chiar mai repede decât populaţia şi bogăţia. Din aceasta reiese limpede că burghezia nu este în stare să rămână mai departe clasa dominantă în societate şi să impună societăţii, ca lege regulatoare, condiţiile de viaţă ale propriei ei clase. Ea este incapabilă să domine, fiindcă este incapabilă să asigure sclavului ei existenţa, chiar în limitele sclaviei lui, fiindcă este silită să-l lase să decadă într-o situaţie în care ea trebuie să-l hrănească, în loc să fie hrănită de dânsul. Societatea nu mai poate trăi sub dominaţia burgheziei, adică existenţa burgheziei nu mai este compatibilă cu societatea.</p>', '<p>Condiţia esenţială pentru existenţa şi dominaţia clasei burgheze este acumularea bogăţiei în mâinile unor particulari, formarea şi sporirea capitalului; condiţia existenţei capitalului este munca salariată. Munca salariată se întemeiază exclusiv pe concurenţa muncitorilor între ei. Progresul industriei, al cărui purtător involuntar şi pasiv este burghezia, înlocuieşte izolarea muncitorilor, izvorâtă din concurenţă, cu unirea lor revoluţionară prin asociaţie. Cu dezvoltarea marii industrii, burgheziei îi fuge, aşadar, de sub picioare însăşi baza pe care ea produce şi-şi însuşeşte produsele. Ea produce, înainte de toate, pe proprii ei gropari. Pieirea ei şi victoria proletariatului sunt deopotrivă de inevitabile.</p>'],
'idChr': '3.02.04text',
'title': `I. Burghezi şi proletari`,
'info': 'Marx, Engels (1847—1848): Manifestul Partidului Comunist',
},
{'year': '1847—1848',
'image': 'marxengels',
'content': ['<h6 style="text-align: center;">II. Proletari şi comunişti</h6>', '<p>Care este în genere raportul dintre comunişti şi proletari?</p>', '<p>Comuniştii nu sunt un partid deosebit, opus celorlalte partide muncitoreşti.</p>', '<p>Ei nu au interese deosebite de interesele întregului proletariat.</p>', '<p>Ei nu proclamă principii deosebite după care să vrea să modeleze mişcarea proletară.</p>', '<p>Comuniştii se deosebesc de celelalte partide proletare numai prin aceea că, pe de o parte, în lupta proletarilor de diferite naţiuni ei scot în evidenţă şi susţin interesele comune, independente de naţionalitate, ale întregului proletariat; pe de altă parte, prin aceea că, pe diferitele trepte de dezvoltare ale luptei dintre proletariat şi burghezie, ei reprezintă întotdeauna interesele mişcării în totalitatea ei.</p>', '<p>Comuniştii sunt, aşadar, din punct de vedere practic, partea cea mai hotărâtă a partidelor muncitoreşti din toate ţările, partea care împinge mereu înainte; din punct de vedere teoretic, faţă de restul masei proletariatului ei au superioritatea de a înţelege limpede condiţiile, mersul şi rezultatele generale ale mişcării proletare.</p>', '<p>Scopul imediat al comuniştilor este acelaşi ca şi al tuturor celorlalte partide proletare: constituirea proletariatului ca clasă, răsturnarea dominaţiei burgheziei, cucerirea puterii politice de către proletariat.</p>', '<p>Tezele teoretice ale comuniştilor nu se bazează nicidecum pe idei, pe principii inventate sau descoperite de cutare sau cutare reformator al lumii.</p>', '<p>Ele nu sunt decât expresia generală a condiţiilor efective ale luptei de clasă existente, ale mişcării istorice care se desfăşoară sub ochii noştri. Desfiinţarea relaţiilor de proprietate existente până acum nu este o caracteristică a comunismului.</p>', '<p>Toate relaţiile de proprietate au fost supuse unei necontenite schimbări istorice, unei permanente transformări istorice.</p>', '<p>Revoluţia franceză, de pildă, a desfiinţat proprietatea feudală în folosul celei burgheze.</p>', '<p>Ceea ce caracterizează comunismul nu este desfiinţarea proprietăţii în general, ci desfiinţarea proprietăţii burgheze.</p>', '<p>Proprietatea privată burgheză modernă însă este ultima şi cea mai desăvârşită expresie a producţiei şi însuşirii produselor, întemeiate pe antagonisme de clasă, pe exploatarea unora de către ceilalţi.</p>', '<p>În acest sens comuniştii pot rezuma teoria lor în formula: desfiinţarea proprietăţii private.</p>', '<p>Ni s-a imputat nouă, comuniştilor, că am voi să desfiinţăm proprietatea dobândită personal, prin muncă proprie, proprietate care ar alcătui temelia oricărei libertăţi, activităţi şi independenţe personale.</p>', '<p>Proprietate dobândită prin muncă, agonisită, câştigată personal! Vorbiţi oare de proprietatea micului burghez, a micului producător rural, premergătoare celei burgheze? Nu e nevoie să o desfiinţăm noi: dezvoltarea industriei a desfiinţat-o şi o desfiinţează zilnic.</p>', '<p>Sau poate vorbiţi de proprietatea privată burgheză modernă?</p>', '<p>Dar munca salariată, munca proletarului, îi creează oare acestuia vreo proprietate? Nicidecum. Ea creează capitalul, adică proprietatea care exploatează munca salariată, care nu poate spori decât cu condiţia de a produce muncă salariată nouă, pentru a o exploata din nou. În forma sa actuală, proprietatea se mişcă în cadrul antagonismului dintre capital şi munca salariată. Să privim ambele laturi ale acestui antagonism.</p>', '<p>A fi capitalist înseamnă a ocupa în producţie nu numai o poziţie pur personală, ci şi o poziţie socială. Capitalul este un produs colectiv şi nu poate fi pus în mişcare decât prin activitatea comună a numeroşi membri ai societăţii, ba, în ultimă instanţă, numai prin activitatea comună a tuturor membrilor societăţii.</p>', '<p>Capitalul nu este deci o forţă personală, ci o forţă socială.</p>', '<p>Aşadar, atunci când capitalul este transformat în proprietate colectivă, aparţinând tuturor membrilor societăţii, aceasta nu înseamnă transformarea unei proprietăţi personale în proprietate socială. Ceea ce se transformă este numai caracterul social al proprietăţii. Ea îşi pierde caracterul ei de clasă.</p>', '<p>Să trecem la munca salariată.</p>', '<p>Preţul mijlociu al muncii salariate este minimul de salariu, adică totalul mijloacelor de trai necesare pentru a menţine pe muncitor în viaţă ca muncitor. Deci ceea ce muncitorul salariat îşi însuşeşte prin activitatea sa îi ajunge numai pentru a-şi reproduce viaţa ca atare. Noi nu vrem nicidecum să desfiinţăm această însuşire personală a produselor muncii, menită să reproducă nemijlocit viaţa, o însuşire care nu aduce nici un excedent ce ar putea da putere asupra muncii străine. Noi vrem să desfiinţăm numai caracterul mârşav al acestei însuşiri, în cadrul căreia muncitorul trăieşte numai pentru a spori capitalul, trăieşte numai în măsura în care o cer interesele clasei dominante.</p>', '<p>În societatea burgheză, munca vie nu este decât un mijloc pentru a spori munca acumulată. În societatea comunistă, munca acumulată nu este decât un mijloc pentru a lărgi, a îmbogăţi, a înlesni procesul de viaţă al muncitorilor.</p>', '<p><a id="cit44"></a>În societatea burgheză, trecutul domină deci prezentul; în societatea comunistă, prezentul domină trecutul. În societatea burgheză, capitalul este independent şi personal, pe când individul care munceşte este dependent şi impersonal.</p>', '<p>Şi desfiinţarea acestor relaţii este considerată de burghezie o suprimare a individualităţii şi a libertăţii! Şi cu drept cuvânt. Este vorba într-adevăr de suprimarea individualităţii burgheze, a independenţei burgheze şi a libertăţii burgheze.</p>', '<p>Prin libertate se înţelege, în cadrul relaţiilor de producţie burgheze de astăzi, libertatea comerţului, libertatea de cumpărare şi de vânzare.</p>', '<p>Dacă dispare însă negoţul, atunci dispare şi negoţul liber. Vorbăria despre negoţul liber, ca şi toate celelalte tirade ale burgheziei noastre despre libertate au, în genere, un înţeles numai în opoziţie cu negoţul încătuşat, cu târgoveţul oprimat din evul mediu, şi nu când e vorba de desfiinţarea de către comunism a negoţului, a relaţiilor de producţie burgheze şi a burgheziei însăşi.</p>', '<p>Vă îngroziţi că vrem să desfiinţăm proprietatea privată. Dar în societatea voastră actuală proprietatea privată este desfiinţată pentru nouă zecimi din membrii societăţii; ea există tocmai datorită faptului că nu există pentru nouă zecimi. Ne imputaţi deci că vrem să desfiinţăm o proprietate care presupune ca o condiţie necesară ca imensa majoritate a societăţii să fie lipsită de proprietate.</p>', '<p>Cu alte cuvinte, ne imputaţi că vrem desfiinţarea proprietăţii voastre. Într-adevăr, vrem acest lucru.</p>', '<p>Din momentul în care munca nu mai poate fi transformată în capital, bani, rentă funciară — într-un cuvânt într-o putere socială ce poate fi monopolizată, adică din momentul în care proprietatea personală nu mai poate deveni proprietate burgheză —, din acest moment, declaraţi voi, personalitatea este suprimată.</p>', '<p>Recunoaşteţi, prin urmare, că, atunci când vorbiţi de personalitate, aveţi în faţa ochilor doar pe burghez, adică pe proprietarul burghez. Această personalitate trebuie, într-adevăr, suprimată.</p>', '<p>Comunismul nu ia nimănui putinţa de a-şi însuşi produse sociale, el ia doar putinţa ca prin această însuşire să fie aservită munca altuia.</p>', '<p>S-a obiectat că prin desfiinţarea proprietăţii private va înceta orice activitate şi că o lene generală va cuprinde lumea.</p>', '<p>Dacă ar fi aşa, societatea burgheză ar fi trebuit demult să piară din cauza trândăviei, căci în această societate cei care lucrează nu agonisesc, iar cei care agonisesc nu lucrează. Toate aceste temeri se reduc la tautologia că nu va mai exista muncă salariată o dată ce nu va mai exista capital.</p>', '<p>Toate obiecţiile îndreptate împotriva modului comunist de însuşire şi de producţie a produselor materiale au fost extinse şi asupra însuşirii şi producţiei produselor spirituale. După cum pentru burghez desfiinţarea proprietăţii de clasă înseamnă desfiinţarea producţiei însăşi, tot astfel pentru dânsul dispariţia culturii de clasă este identică cu dispariţia culturii în general.</p>', '<p>Cultura, a cărei pierdere o deplânge burghezul, nu înseamnă pentru imensa majoritate decât transformarea omului într-o anexă a maşinii.</p>', '<p>Dar nu polemizaţi cu noi, apreciind desfiinţarea proprietăţii burgheze prin prisma concepţiilor voastre burgheze despre libertate, cultură, drept etc. Înseşi ideile voastre sunt produse ale relaţiilor burgheze de producţie şi de proprietate, după cum şi dreptul vostru nu este decât voinţa clasei voastre ridicată la rangul de lege, o voinţă al cărei conţinut este determinat de condiţiile materiale de viaţă ale clasei voastre.</p>', '<p>Concepţia interesată care vă face să transformaţi relaţiile voastre de producţie şi de proprietate, din relaţii istorice, trecătoare în cursul procesului de dezvoltare a producţiei, în legi eterne ale naturii şi ale raţiunii e comună tuturor claselor dominante dispărute. Ceea ce pricepeţi când e vorba de proprietatea antică, ceea ce pricepeţi când e vorba de proprietatea feudală, nu mai îndrăzniţi să pricepeţi când e vorba de proprietatea burgheză.</p>', '<p>Desfiinţarea familiei! Până şi cei mai radicali se indignează în faţa acestei infame intenţii a comuniştilor.</p>', '<p>Pe ce se întemeiază familia de astăzi, familia burgheză? Pe capital, pe câştigul privat. În forma sa deplin dezvoltată ea există numai pentru burghezie; ea îşi găseşte însă completarea în lipsa de familie impusă proletarilor şi în prostituţia publică.</p>', '<p>Familia burghezului dispare, fireşte, o dată cu dispariţia acestei completări a ei, iar ambele dispar o dată cu dispariţia capitalului.</p>', '<p>Ne imputaţi că vrem să desfiinţăm exploatarea copiilor de către părinţii lor? Recunoaştem această crimă.</p>', '<p>Dar, spuneţi voi, noi desfiinţăm cele mai gingaşe legături, înlocuind educaţia pe care o dă familia cu cea socială.</p>', '<p>Oare educaţia voastră nu este şi ea determinată de societate? Nu este ea determinată de relaţiile sociale în cadrul cărora educaţi, de amestecul mai mult sau mai puţin direct al societăţii prin mijlocirea şcolii etc.? Comuniştii n-au inventat influenţa societăţii asupra educaţiei; ei îi schimbă doar caracterul, smulgând educaţia de sub influenţa clasei dominante.</p>', '<p>Frazeologia burgheză despre familie şi educaţie, despre legătura intimă dintre părinţi şi copii devine cu atât mai dezgustătoare cu cât pentru proletari, ca urmare a dezvoltării marii industrii, legăturile de familie se destramă, iar copiii sunt transformaţi în simple articole de negoţ şi unelte de muncă.</p>', '<p>Dar voi, comuniştii, vreţi să introduceţi comunizarea femeii — ne strigă în cor întreaga burghezie.</p>', '<p>Burghezul vede în soţia lui o simplă unealtă de producţie. El aude că uneltele de producţie urmează să fie exploatate în comun şi nu poate, fireşte, decât să-şi închipuie că soarta comunizării va lovi şi pe femei.</p>', '<p>El nici nu bănuieşte că este vorba tocmai de a desfiinţa această poziţie a femeii de simplă unealtă de producţie.</p>', '<p>De altfel, nimic nu este mai ridicol decât indignarea ultramorală a burghezilor noştri în faţa pretinsei comunizări oficiale a femeii de către comunişti. Comuniştii nu au nevoie să introducă comunizarea femeii; ea a existat aproape întotdeauna.</p>', '<p>Burghezii noştri, care nu se mulţumesc că au la dispoziţie femeile şi fiicele proletarilor lor, fără să mai vorbim de prostituţia oficială, îşi fac o plăcere din a-şi seduce reciproc soţiile.</p>', '<p>În realitate căsătoria burgheză este comunizarea femeii măritate. Comuniştilor li s-ar putea imputa cel mult că, în locul comunizării făţarnice, ascunse, ar voi să introducă comunizarea oficială şi pe faţă a femeii. De altfel se înţelege de la sine că prin desfiinţarea actualelor relaţii de producţie va dispărea şi comunizarea femeii, izvorâtă din ele, adică prostituţia oficială şi neoficială.</p>', '<p>Comuniştilor li s-a mai imputat că ar voi să desfiinţeze patria, naţionalitatea.</p>', '<p>Muncitorii nu au patrie. Lor nu li se poate lua ceva ce nu au. Dar deoarece proletariatul trebuie să cucerească mai întâi puterea politică, să se ridice la rangul de clasă naţională, să se constituie el însuşi ca naţiune, el însuşi mai este încă naţional, deşi nicidecum în înţelesul burghez.</p>', '<p>Demarcaţiile naţionale şi antagonismele dintre popoare dispar din ce în ce mai mult o dată cu dezvoltarea burgheziei, o dată cu libertatea comerţului, cu piaţa mondială, cu uniformitatea producţiei industriale şi cu condiţiile de viaţă ce-i corespund.</p>', '<p>Domnia proletariatului le va face să dispară şi mai mult încă. Acţiunea unită, cel puţin a ţărilor civilizate, este una din primele condiţii ale dezrobirii lui.</p>', '<p>În măsura în care va fi desfiinţată exploatarea unui individ de către celălalt, va fi desfiinţată şi exploatarea unei naţiuni de către alta.</p>', '<p>O dată cu dispariţia antagonismului dintre clase în sânul naţiunii, va dispărea şi duşmănia dintre naţiuni.</p>', '<p>Învinuirile aduse comunismului din punct de vedere religios, filozofic şi în general din punct de vedere ideologic nu merită o discuţie mai amănunţită.</p>', '<p>Este oare nevoie de o perspicacitate deosebită pentru a înţelege că, atunci când se schimbă condiţiile de viaţă ale oamenilor, relaţiile lor sociale, existenţa lor socială, se schimbă şi reprezentările, concepţiile şi noţiunile lor, într-un cuvânt şi conştiinţa lor?</p>', '<p>Ce altceva ne arată istoria ideilor decât că producţia intelectuală se transformă o dată cu cea materială? Ideile dominante ale unei epoci au fost întotdeauna numai ideile clasei dominante.</p>', '<p>Se vorbeşte despre idei care revoluţionează o întreagă societate; prin aceasta se exprimă numai faptul că în sânul vechii societăţi s-au format elementele unei societăţi noi, că descompunerea ideilor vechi merge mână în mână cu descompunerea vechilor condiţii de viaţă.</p>', '<p>În timpul decadenţei lumii antice, religiile vechi fură învinse de religia creştină. Când în secolul al XVIII-lea ideile iluminismului învinseră ideile creştine, societatea feudală dădea ultima ei luptă cu burghezia, pe atunci revoluţionară. Ideile de libertate a conştiinţei şi a religiei nu exprimau decât domnia liberei concurenţe pe tărâmul conştiinţei.</p>', '<p>„Dar“ — se va spune — „ideile religioase, morale, filozofice, politice, juridice etc. s-au modificat ce-i drept în cursul dezvoltării istorice. Însă religia, morala, filozofia, politica, dreptul s-au menţinut întotdeauna în ciuda acestor schimbări.</p>', '<p>În afară de aceasta, mai există adevăruri eterne, ca: libertate, dreptate etc., care sunt comune tuturor stărilor sociale. Comunismul desfiinţează însă adevărurile eterne, desfiinţează religia, morala, în loc să le dea o formă nouă, el contrazice aşadar toată dezvoltarea istorică de până acum“.</p>', '<p>La ce se reduce această învinuire? Istoria tuturor societăţilor de până acum s-a desfăşurat în antagonisme de clasă, care, în diferite epoci, au luat forme diferite.</p>', '<p>Dar, indiferent de forma pe care au luat-o aceste antagonisme, exploatarea unei părţi a societăţii de către cealaltă constituie un fapt comun tuturor veacurilor trecute. Nu e deci de mirare că conştiinţa socială a tuturor veacurilor, oricât de diferită şi variată, se mişcă în cadrul anumitor forme comune, forme de conştiinţă care vor dispărea cu desăvârşire numai o dată cu dispariţia totală a antagonismului de clasă.</p>', '<p>Revoluţia comunistă înseamnă ruptura cea mai radicală cu relaţiile de proprietate moştenite din trecut; nu e deci de mirare că în cursul dezvoltării ei se produce ruptura cea mai radicală cu ideile tradiţionale.</p>', '<p>Dar să lăsăm obiecţiile ridicate de burghezie împotriva comunismului.</p>', '<p>După cum am văzut mai sus, primul pas în revoluţia muncitorească este ridicarea proletariatului la rangul de clasă dominantă, este cucerirea democraţiei.</p>', '<p>Proletariatul va folosi dominaţia lui politică pentru a smulge burgheziei, pas cu pas, întreg capitalul, pentru a centraliza toate uneltele de producţie în mâinile statului, adică în mâinile proletariatului organizat ca clasă dominantă, şi pentru a mări, cât se poate de repede, masa forţelor de producţie.</p>', '<p>La început acest lucru nu se poate face, fireşte, decât printr-o încălcare despotică a dreptului de proprietate şi a relaţiilor de producţie burgheze, adică prin măsuri care, din punct de vedere economic, apar neîndestulătoare şi şubrede, dar care se depăşesc singure în decursul mişcării şi care sunt inevitabile ca mijloc pentru revoluţionarea întregului mod de producţie.</p>', '<p>Aceste măsuri vor fi, se-nţelege, diferite în diferitele ţări.</p>', '<p>În ţările cele mai înaintate va fi totuşi posibilă aproape pretutindeni aplicarea următoarelor măsuri:</p>', '<p class="noind">1. Exproprierea proprietăţii funciare şi întrebuinţarea rentei funciare pentru acoperirea cheltuielilor de stat.</p>', '<p class="noind">2. Impozit cu puternic caracter progresiv.</p>', '<p class="noind">3. Desfiinţarea dreptului de moştenire.</p>', '<p class="noind">4. Confiscarea proprietăţii tuturor emigranţilor şi rebelilor.</p>', '<p class="noind">5. Centralizarea creditului în mâinile statului cu ajutorul unei bănci naţionale cu capital de stat şi cu monopol exclusiv.</p>', '<p class="noind">6. Centralizarea tuturor mijloacelor de transport în mâinile statului.</p>', '<p class="noind">7. Sporirea numărului fabricilor de stat, a uneltelor de producţie, desţelenirea şi ameliorarea pământurilor după un plan general.</p>', '<p class="noind">8. Egală obligativitate a muncii pentru toţi, organizarea de armate industriale, îndeosebi pentru agricultură.</p>', '<p class="noind">9. Îmbinarea muncii agricole cu cea industrială, măsuri având ca scop înlăturarea treptată a opoziţiei dintre sat şi oraş.</p>', '<p class="noind">10. Învăţământ public gratuit pentru toţi copiii. Interzicerea muncii în fabrici a copiilor, în actuala ei formă. Îmbinarea educaţiei cu producţia materială etc., etc.</p>', '<p>Când, în cursul dezvoltării, vor fi dispărut deosebirile de clasă şi întreaga producţie va fi fost concentrată în mâinile indivizilor asociaţi, atunci puterea publică îşi va pierde caracterul ei politic. În sensul propriu al cuvântului, puterea politică este puterea organizată a unei clase pentru asuprirea alteia. Dacă proletariatul, în lupta sa împotriva burgheziei, se uneşte în mod necesar ca clasă, dacă, prin revoluţie, devine clasă dominantă şi, ca clasă dominantă, desfiinţează vechile relaţii de producţie făcând uz de forţă, atunci el desfiinţează, o dată cu aceste relaţii de producţie, şi condiţiile de existenţă ale antagonismului de clasă, ale claselor în genere, şi, prin aceasta, propria sa dominaţie de clasă.</p>', '<p><a id="cit45"></a>Locul vechii societăţi burgheze, cu clasele şi antagonismele ei de clasă, îl ia o asociaţie în cadrul căreia dezvoltarea liberă a fiecăruia este condiţia pentru dezvoltarea liberă a tuturora.</p>'],
'idChr': '3.02.05text',
'title': `II. Proletari şi comunişti`,
'info': 'Marx, Engels (1847—1848): Manifestul Partidului Comunist',
},
{'year': '1847—1848',
'image': 'marxengels',
'content': ['<h6 style="text-align: center;">III. Literatura socialistă şi comunistă</h6>', '<p class="mid" style="text-align: center;"><b>1. Socialismul reacţionar</b></p>', '<p>\xa0</p>', '<p class="mid" style="text-align: center;"><i>a) Socialismul feudal</i></p>', '<p>Aristocraţia franceză şi cea engleză erau chemate, prin poziţia lor istorică, să scrie pamflete împotriva societăţii moderne burgheze. În revoluţia franceză din iulie 1830 şi în mişcarea engleză pentru reformă, ea fusese din nou învinsă de parvenitul detestat. De o luptă politică serioasă nici nu mai putea fi vorba. Aristocraţiei nu-i rămânea decât lupta literară. Dar chiar şi în domeniul literaturii vechea frazeologie de pe timpul restauraţiei <a href="javascript:void(0);" id="n196">[196]</a> devenise imposibilă. Pentru a-şi câştiga simpatii, aristocraţia trebuia să-şi dea aerul că face abstracţie de interesele ei şi că-şi formulează actul de acuzare împotriva burgheziei numai în interesul clasei muncitoare exploatate. Ea îşi procura astfel o satisfacţie în a cânta cuplete satirice la adresa noului ei stăpân şi în a-i şopti la ureche prorociri mai mult sau mai puţin sinistre.</p>', '<p>În felul acesta a luat naştere socialismul feudal, amestec de tânguială şi de batjocură, de ecou al trecutului şi de ameninţare a viitorului, care nimerea uneori burghezia drept în inimă prin critica sa amară, spirituală şi distrugătoare, dar care făcea întotdeauna o impresie comică prin absoluta-i incapacitate de a înţelege mersul istoriei moderne.</p>', '<p>Aristocraţii fluturau ca drapel traista de cerşetor a proletariatului pentru a strânge în urma lor poporul. Dar de câte ori poporul îi urma, el zărea pe posteriorul lor vechile blazoane feudale şi se împrăştia râzând în hohote, fără respect.</p>', '<p>O parte din legitimiştii francezi <a href="javascript:void(0);" id="n197">[197]</a> şi „Tânăra Anglie“ <a href="javascript:void(0);" id="n198">[198]</a> au oferit acest spectacol.</p>', '<p>Atunci când feudalii demonstrează că modul lor de a exploata diferă de exploatarea burgheză, ei uită un singur lucru, şi anume că ei exploatau în condiţii şi împrejurări cu totul diferite şi în prezent depăşite. Atunci când arată că în timpul dominaţiei lor proletariatul modern nu a existat, ei uită că burghezia modernă a fost tocmai vlăstarul inevitabil al orânduirii lor sociale.</p>', '<p>De altfel ei ascund atât de puţin caracterul reacţionar al criticii lor, încât principala învinuire pe care o aduc burgheziei constă tocmai în aceea că sub dominaţia ei se dezvoltă o clasă care va face să sară în aer întreaga ordine socială veche.</p>', '<p>Ei învinuiesc burghezia nu atât că a creat un proletariat în genere, cât că a creat un proletariat revoluţionar.</p>', '<p>De aceea, în practica politică, ei participă la toate măsurile violente împotriva clasei muncitoare, iar în viaţa de toate zilele sunt gata, în ciuda frazeologiei lor umflate, să culeagă merele de aur şi să renunţe la credinţă, iubire şi onoare în schimbul negoţului cu lână, sfeclă şi rachiu. <a href="javascript:void(0);" id="n199">[199]</a></p>', '<p>După cum popa mergea totdeauna mână în mână cu feudalul, tot astfel şi socialismul popesc merge alături de socialismul feudal.</p>', '<p>Nimic mai uşor decât a da o spoială socialistă ascetismului creştin. Oare creştinismul n-a tunat şi fulgerat şi el împotriva proprietăţii private, a căsătoriei şi a statului? Oare n-a propovăduit el în locul acestora caritatea şi cerşetoria, celibatul şi înnăbuşirea patimilor trupeşti, viaţa de chilie şi biserica? Socialismul creştin nu-i decât aghiasma cu care popa sfinţeşte necazul aristocratului.</p>', '<p>\xa0</p>', '<p class="mid" style="text-align: center;"><i>b) Socialismul mic-burghez</i></p>', '<p>Aristocraţia feudală nu este singura clasă care a fost răsturnată de burghezie şi ale cărei condiţii de viaţă s-au înrăutăţit şi au dispărut cu încetul în societatea burgheză modernă. Târgoveţii din evul mediu şi mica ţărănime au fost precursorii burgheziei moderne. În ţările mai puţin dezvoltate din punct de vedere industrial şi comercial, această clasă continuă să vegeteze alături de burghezia în ascensiune.</p>', '<p>În ţările în care s-a dezvoltat civilizaţia modernă s-a format o nouă mică burghezie, care, fluctuând între proletariat şi burghezie ca parte întregitoare a societăţii burgheze, se formează mereu din nou şi ai cărei membri sunt însă mereu azvârliţi de concurenţă în rândurile proletariatului; mai mult, pe măsură ce se dezvoltă marea industrie, ei văd apropiindu-se momentul când vor dispărea cu desăvârşire ca parte independentă a societăţii moderne şi vor fi înlocuiţi, în comerţ, în industrie şi în agricultură, cu supraveghetori şi servitori.</p>', '<p>În ţări ca Franţa, în care clasa ţărănească alcătuieşte mai mult de jumătate din populaţie, era firesc ca critica pe care o făceau regimului burghez scriitori care luau atitudine pentru proletariat şi împotriva burgheziei să fie pe măsura micului burghez şi a micului ţăran şi să apere cauza muncitorilor din punctul de vedere al micii burghezii. În felul acesta a luat naştere socialismul mic-burghez. Sismondi e şeful acestei literaturi nu numai pentru Franţa, dar şi pentru Anglia.</p>', '<p>Acest socialism analiza cu multă perspicacitate contradicţiile din sânul relaţiilor de producţie moderne. El demasca apologia făţarnică a economiştilor. El demonstra, fără posibilitate de tăgadă, efectele distrugătoare ale maşinismului şi ale diviziunii muncii, concentrarea capitalurilor şi a proprietăţii funciare, supraproducţia, crizele, pieirea inevitabilă a micilor burghezi şi ţărani, mizeria proletariatului, anarhia în producţie, strigătoarele disproporţii în repartiţia avuţiei, războiul industrial nimicitor dintre naţiuni, descompunerea vechilor moravuri, a vechilor relaţii familiale, a vechilor naţionalităţi.</p>', '<p>Potrivit conţinutului său pozitiv însă, acest socialism vrea sau să restabilească vechile mijloace de producţie şi de schimb, şi, o dată cu ele, vechile relaţii de proprietate şi vechea societate, sau să ferece din nou, cu forţa, mijloacele moderne de producţie şi de schimb în cătuşele vechilor relaţii de proprietate, care au fost sfărâmate şi care nu se putea să nu fie sfărâmate de aceste mijloace. În ambele cazuri acest socialism este reacţionar şi totodată utopic.</p>', '<p>Corporaţiile în perioada manufacturieră, economia patriarhală la ţară — iată ultimul lui cuvânt.</p>', '<p>În dezvoltarea sa ulterioară, acest curent s-a împotmolit într-o neputinţă laşă.</p>', '<p>\xa0</p>', '<p class="mid" style="text-align: center;"><i>c) Socialismul german sau „adevăratul“ socialism</i></p>', '<p>Literatura socialistă şi comunistă din Franţa, care a luat naştere sub presiunea unei burghezii dominante şi care este expresia literară a luptei împotriva acestei dominaţii, a fost introdusă în Germania pe vremea când burghezia tocmai începuse lupta împotriva absolutismului feudal.</p>', '<p>Filozofii, semifilozofii şi toţi cei cu pretenţii literare din Germania se aruncară cu lăcomie asupra acestei literaturi, uitând însă că o dată cu introducerea acestor scrieri din Franţa nu fuseseră introduse în Germania şi condiţiile de viaţă de acolo. Dată fiind starea de lucruri din Germania, literatura franceză pierdu orice semnificaţie practică imediată şi căpătă un aspect pur literar. Ea trebuia să apară ca o speculaţie sterilă asupra adevăratei societăţi, asupra realizării naturii umane. Astfel, revendicările primei revoluţii franceze nu aveau pentru filozofii germani ai secolului al XVIII-lea alt înţeles decât acela de deziderate ale „raţiunii practice“ în general, iar manifestările voinţei burgheziei revoluţionare din Franţa erau, în ochii lor, nişte legi ale voinţei pure, ale voinţei aşa cum ar trebui să fie, ale adevăratei voinţe omeneşti.</p>', '<p>Activitatea literaţilor germani consta exclusiv în a pune de acord noile idei franceze cu vechea lor conştiinţă filozofică, sau, mai bine zis, în a-şi însuşi din punctul lor de vedere filozofic ideile franceze.</p>', '<p>Ei îşi însuşiră aceste idei în acelaşi fel în care se însuşeşte în genere o limbă străină: prin traducere.</p>', '<p>Se ştie că peste manuscrisele operelor clasice din vremurile antichităţii păgâne, călugării aşterneau poveşti searbăde despre sfinţii catolici. Literaţii germani procedară invers cu literatura profană franceză. Ei îşi scriseră absurdităţile filozofice pe verso-ul originalului francez. De pildă, pe dosul criticii franceze a relaţiilor băneşti ei au scris „înstrăinarea naturii umane“, pe dosul criticii franceze a statului burghez ei au scris „desfiinţarea stăpânirii universalului abstract“ etc.</p>', '<p>Această frazeologie filozofică, substituită teoriilor franceze, a fost botezată de ei „filozofia acţiunii“, „adevăratul socialism“, „ştiinţa germană a socialismului“, „fundamentarea filozofică a socialismului“ etc.</p>', '<p>În felul acesta literatura socialist-comunistă franceză a fost de-a dreptul emasculată. Şi deoarece în mâna germanului ea înceta să exprime lupta unei clase împotriva alteia, el era convins că biruise „unilateralitatea franceză“, că el apăra, în locul unor nevoi adevărate, nevoia de adevăr, iar în locul intereselor proletariatului, interesele fiinţei umane, ale omului în general, ale omului care nu aparţine nici unei clase, care în genere nu aparţine realităţii, ci negurilor fanteziei filozofice.</p>', '<p>Acest socialism german, care lua atât de solemn în serios stângacele sale exerciţii şcolăreşti şi le trâmbiţa atât de zgomotos, îşi pierdu însă puţin câte puţin pedanta nevinovăţie.</p>', '<p>Lupta burgheziei germane, mai cu seamă a celei prusace, împotriva feudalilor şi a monarhiei absolute, într-un cuvânt mişcarea liberală, deveni mai serioasă.</p>', '<p>„Adevăratului“ socialism i se ivi, astfel, prilejul dorit de a opune mişcării politice revendicările socialiste, de a profera blestemele tradiţionale împotriva liberalismului, împotriva statului reprezentativ, împotriva concurenţei burgheze, a libertăţii burgheze a presei, a dreptului burghez, a libertăţii şi a egalităţii burgheze şi de a propovădui maselor populare că din această mişcare burgheză ele nu aveau nimic de câştigat, ci, dimpotrivă, <i>totul</i> de pierdut. Socialismul german uită la timp că critica franceză, al cărei ecou stupid era, presupune societatea modernă burgheză cu condiţiile materiale de viaţă corespunzătoare şi cu constituţia politică adecvată, adică toate acele premise care în Germania trebuiau abia cucerite prin luptă.</p>', '<p>Acest socialism servea guvernelor absolutiste germane cu întregul lor cortegiu de popi, dascăli, iuncheri şi birocraţi drept sperietoare binevenită împotriva burgheziei ce se ridica ameninţătoare.</p>', '<p>El alcătuia completarea dulceagă la amarnicele lovituri de bici şi la ploaia de gloanţe cu care aceleaşi guverne tratau insurecţiile muncitorilor germani.</p>', '<p>Dacă „adevăratul“ socialism devenise astfel o armă în mâinile guvernelor împotriva burgheziei germane, el era, totodată, în mod nemijlocit şi expresia intereselor reacţionare, a intereselor târgoveţilor germani. În Germania, mica burghezie, pe care a lăsat-o moştenire secolul al XVI-lea şi care de atunci reapare aici într-una sub diferite forme, alcătuieşte de fapt temelia socială a stării de lucruri existente.</p>', '<p>Menţinerea ei înseamnă menţinerea stării de lucruri existente în Germania. Ea se teme de dominaţia industrială şi politică a burgheziei, care va duce în mod inevitabil la pieirea ei, pe de o parte ca urmare a concentrării capitalului, pe de altă parte ca urmare a dezvoltării proletariatului revoluţionar. Mica burghezie îşi închipuia că „adevăratul“ socialism va omorî dintr-o lovitură două muşte. El se răspândi ca o epidemie.</p>', '<p>Ţesut din păienjeniş speculativ, brodat cu flori retorice literare şi îmbibat cu rouă sentimentală, acest veşmânt pompos în care socialiştii germani îşi învăluiau cele câteva „adevăruri eterne“ încremenite a făcut ca marfa lor să se desfacă mai lesne în rândurile acestui public.</p>', '<p>La rândul său, socialismul german s-a pătruns din ce în ce mai mult de misiunea sa de a fi reprezentantul grandilocvent al acestei mici burghezii.</p>', '<p>El proclamă naţiunea germană ca prototip al naţiunii, iar pe filistinul german ca prototip al omului. Fiecărei ticăloşii a acestuia el îi atribuia un sens ascuns, un sens superior, socialist, prefăcând-o în contrariul ei. Consecvent până la capăt, el s-a ridicat făţiş împotriva orientării „brutal distructive“ a comunismului, proclamând imparţialitatea sa măreaţă mai presus de orice luptă de clasă. Toate pretinsele publicaţii socialiste şi comuniste care circulă în Germania aparţin, cu foarte puţine excepţii, acestei literaturi murdare şi paralizante. <a href="javascript:void(0);" id="n200">[200]</a></p>', '<p>\xa0</p>', '<p class="mid" style="text-align: center;"><b>2. Socialismul conservator sau burghez</b></p>', '<p>O parte din burghezie doreşte să tămăduiască relele sociale pentru a asigura existenţa societăţii burgheze.</p>', '<p>Printre acestea găsim: economişti, filantropi, umanitarişti, oameni care se îndeletnicesc cu îmbunătăţirea situaţiei clasei muncitoare, cu organizarea de opere filantropice, membri ai societăţilor de protecţie a animalelor, fondatori de societăţi de temperanţă, reformatori de cafenea de cele mai diferite nuanţe. Acest socialism burghez a fost elaborat chiar sub formă de sisteme complete.</p>', '<p>Ca pildă cităm „Philosophie de la misère“ a lui Proudhon.</p>', '<p>Burghezii socialişti vor condiţiile de viaţă ale societăţii moderne dar fără luptele şi primejdiile care decurg cu necesitate din ele. Ei vor societatea actuală fără elementele care o revoluţionează şi o descompun. Ei vor burghezia fără proletariat. Burghezia consideră, fireşte, lumea în care domneşte drept cea mai bună dintre lumi. Socialismul burghez elaborează această concepţie consolatoare într-un sistem mai mult sau mai puţin complet. Atunci când el invită proletariatul să înfăptuiască sistemele sale şi să păşească în noul Ierusalim, el nu-i cere de fapt decât să rămână în cadrul societăţii actuale, dar să lepede concepţiile sale duşmănoase despre această societate.</p>', '<p>O altă formă, mai puţin sistematică, însă mai practică, a acestui socialism caută să facă nesuferită clasei muncitoare orice mişcare revoluţionară, demonstrându-i că ei nu i-ar putea fi de folos cutare sau cutare schimbare politică, ci numai o schimbare a condiţiilor materiale de trai, a condiţiilor economice. Prin schimbarea condiţiilor materiale de trai, acest socialism nu înţelege însă nicidecum desfiinţarea relaţiilor de producţie burgheze, care nu poate fi înfăptuită decât pe cale revoluţionară, ci îmbunătăţiri administrative realizate pe baza acestor relaţii de producţie, adică îmbunătăţiri care nu schimbă întru nimic raportul dintre capital şi munca salariată, ci care, în cazul cel mai bun, micşorează cheltuielile de dominaţie ale burgheziei şi-i simplifică bugetul.</p>', '<p>Socialismul burghez îşi găseşte expresia corespunzătoare abia atunci când devine o simplă figură retorică.</p>', '<p>Comerţ liber! în interesul clasei muncitoare; taxe vamale protecţioniste! în interesul clasei muncitoare; închisori cu regim celular! în interesul clasei muncitoare — iată ultimul şi singurul cuvânt sincer rostit de socialismul burghez.</p>', '<p>Socialismul burgheziei constă tocmai în afirmaţia că burghezii sunt burghezi — în interesul clasei muncitoare.</p>', '<p>\xa0</p>', '<p class="mid" style="text-align: center;"><b>3. Socialismul şi comunismul critico-utopic</b></p>', '<p>Nu vorbim aici de literatura care a exprimat, în toate marile revoluţii moderne, revendicările proletariatului (scrierile lui Babeuf etc.).</p>', '<p>Primele încercări ale proletariatului de a realiza direct propriul său interes de clasă într-o epocă de fierbere generală, în perioadă răsturnării societăţii feudale, au dat inevitabil greş din cauză că proletariatul era el însuşi nedezvoltat şi pentru că lipseau condiţiile materiale pentru eliberarea sa, căci aceste condiţii sunt abia produsul epocii burgheze. Literatura revoluţionară care a însoţit aceste prime mişcări ale proletariatului este în mod necesar reacţionară prin conţinutul ei. Ea propovăduieşte un ascetism general şi un egalitarism primitiv.</p>', '<p>Sistemele socialiste şi comuniste propriu-zise, sistemele lui Saint-Simon, Fourier, Owen etc., apar în prima perioadă, încă nedezvoltată a luptei dintre proletariat şi burghezie, pe care am descris-o mai sus (vezi „Burghezie şi proletariat“).</p>', '<p>Inventatorii acestor sisteme văd, ce-i drept, antagonismul dintre clase, precum şi acţiunea elementelor dizolvante din însăşi societatea dominantă. Dar de partea proletariatului ei nu zăresc nici o activitate istorică proprie, nici o mişcare politică specifică lui.</p>', '<p>Deoarece dezvoltarea antagonismului de clasă merge în pas cu dezvoltarea industriei, ei nu găsesc în societate nici condiţiile materiale pentru eliberarea proletariatului şi caută o ştiinţă socială, legi sociale, pentru a crea aceste condiţii.</p>', '<p>Locul activităţii sociale trebuie să-l ia activitatea lor inventivă personală; locul condiţiilor istorice ale eliberării — condiţii fanteziste; locul organizării treptate a proletariatului ca clasă — o organizare anume născocită a societăţii. Viitoarea istorie a lumii se reduce pentru ei la propagarea şi la realizarea practică a planurilor lor sociale.</p>', '<p>Ei îşi dau seama, ce-i drept, că planurile lor reprezintă, înainte de toate, interesele clasei muncitoare, ale celei mai năpăstuite clase. Proletariatul există pentru dânşii numai sub acest aspect, al clasei celei mai năpăstuite.</p>', '<p>Forma nedezvoltată a luptei de clasă, ca şi propria lor poziţie în viaţă, îi face însă să se creadă mai presus de acest antagonism de clasă. Ei vor să îmbunătăţească situaţia tuturor membrilor societăţii, chiar şi pe a celor foarte bine situaţi. De aceea ei apelează necontenit la întreaga societate fără deosebire, ba chiar de preferinţă la clasa dominantă. După părerea lor ajunge să le înţelegi sistemul pentru a recunoaşte că e cel mai bun plan cu putinţă al celei mai bune societăţi cu putinţă.</p>', '<p>Ei resping de aceea orice fel de acţiune politică şi mai cu seamă revoluţionară; ei vor să-şi atingă ţelul pe cale paşnică şi încearcă prin mici experienţe, sortite, fireşte, eşecului, prin puterea exemplului să croiască drum noii evanghelii sociale.</p>', '<p>Această descriere fantezistă a societăţii viitoare, datând dintr-o epocă în care proletariatul este încă foarte puţin dezvoltat, când el însuşi concepe încă în chip fantezist propria sa poziţie, — este produsul primelor aspiraţii pline de presimţire ale proletariatului către o prefacere generală a societăţii.</p>', '<p>Scrierile socialiste şi comuniste conţin însă şi elemente critice. Ele atacă întreaga temelie a societăţii existente. Ele au oferit deci un material foarte preţios pentru luminarea muncitorilor. Tezele lor pozitive cu privire la societatea viitoare, ca, de pildă, desfiinţarea opoziţiei dintre oraş şi sat, a familiei, a câştigului privat, a muncii salariate, proclamarea armoniei sociale, transformarea statului într-o simplă administrare a producţiei, — toate aceste teze ale lor nu exprimă decât necesitatea dispariţiei antagonismului de clasă, care începe abia să se dezvolte şi pe care ei îl cunosc numai sub prima sa formă, vagă şi nedefinită. De aceea înseşi aceste teze mai au încă un sens pur utopic.</p>', '<p>Însemnătatea socialismului şi a comunismului critico-utopic se află în raport invers cu dezvoltarea istorică. În măsura în care lupta de clasă se dezvoltă şi capătă forme bine conturate, această tendinţă fantezistă de a se situa deasupra luptei de clasă, această combatere fantezistă a ei pierde orice valoare practică, orice îndreptăţire teoretică. De aceea, dacă în multe privinţe fondatorii acestor sisteme au fost revoluţionari, apoi discipolii lor alcătuiesc întotdeauna secte reacţionare. Ei păstrează neclintite vechile concepţii ale dascălilor lor fără a ţine seama de dezvoltarea istorică a proletariatului. De aceea ei caută în mod consecvent să slăbească din nou lupta de clasă şi să împace antagonismele. Ei tot mai visează realizarea, cu titlul de experienţă, a utopiilor lor sociale, întemeierea unor falanstere răzleţe, fondarea de home-colonies, înfiinţarea unei mici Icarii, <a href="javascript:void(0);" id="n201">[201]</a> ediţie în format redus a noului Ierusalim; iar pentru construirea tuturor acestor castele în Spania ei sunt nevoiţi să facă apel la filantropia inimilor şi pungilor burgheze. Treptat, treptat ei cad în categoria socialiştilor reacţionari sau conservatori descrişi mai sus, deosebindu-se de aceştia numai printr-o pedanterie mai sistematică, printr-o credinţă superstiţioasă şi fanatică în efectul miraculos al ştiinţei lor sociale.</p>', '<p>De aceea ei se opun cu îndârjire oricărei mişcări politice a muncitorilor, care, după părerea lor, nu poate proveni decât dintr-o totală lipsă de credinţă în evanghelia cea nouă.</p>', '<p>Oweniştii în Anglia, fourieriştii în Franţa sunt unii împotriva cartiştilor, alţii împotriva reformiştilor. <a href="javascript:void(0);" id="n202">[202]</a></p>'],
'idChr': '3.02.06text',
'title': `III. Literatura socialistă şi comunistă`,
'info': 'Marx, Engels (1847—1848): Manifestul Partidului Comunist',
},
{'year': '1847—1848',
'image': 'marxengels',
'content': ['<h6 style="text-align: center;">IV. Poziţia comuniştilor faţă de diferitele partide opoziţioniste</h6>', '<p>După cele spuse în capitolul II, poziţia comuniştilor faţă de partidele muncitoreşti deja constituite, adică poziţia faţă de cartiştii din Anglia şi faţă de adepţii reformei agrare din America de Nord, se înţelege de la sine.</p>', '<p>Comuniştii luptă pentru înfăptuirea scopurilor şi intereselor imediate ale clasei muncitoare, dar ei reprezintă totodată viitorul mişcării în mişcarea prezentă. În Franţa comuniştii se alătură partidului socialist-democrat <a href="javascript:void(0);" id="n203">[203]</a> împotriva burgheziei conservatoare şi radicale, fără a renunţa însă prin aceasta la dreptul de a avea o atitudine critică faţă de frazele şi iluziile care îşi au obârşia în tradiţia revoluţionară.</p>', '<p>În Elveţia ei sprijină pe radicali, fără a pierde însă din vedere că acest partid se compune din elemente contradictorii, în parte socialişti democraţi, în înţelesul francez, în parte burghezi radicali.</p>', '<p>Printre polonezi, comuniştii susţin partidul care consideră revoluţia agrară ca o condiţie a eliberării naţionale, acelaşi partid care a fost sufletul insurecţiei din Cracovia în 1846.</p>', '<p>În Germania, atunci când burghezia are o atitudine revoluţionară, partidul comunist luptă alături de ea, împotriva monarhiei absolute, a proprietăţii funciare feudale şi a spiritului mic-burghez.</p>', '<p>Nici o clipă însă partidul nu încetează să dezvolte printre muncitori o conştiinţă cât mai limpede asupra antagonismului duşmănos dintre burghezie şi proletariat, pentru ca muncitorii germani să poată preface de îndată condiţiile sociale şi politice, pe care trebuie să le aducă cu sine dominaţia burgheziei, în tot atâtea arme împotriva burgheziei, astfel ca după răsturnarea claselor reacţionare în Germania să înceapă imediat lupta împotriva burgheziei însăşi. <a href="javascript:void(0);" id="n204">[204]</a></p>', '<p>Asupra Germaniei îşi îndreaptă comuniştii atenţia în primul rând, pentru că Germania se află în ajunul unei revoluţii burgheze şi pentru că ea va săvârşi această revoluţie în condiţii, în genere, mai înaintate ale civilizaţiei europene şi cu un proletariat mult mai dezvoltat decât Anglia în secolul al XVII-lea şi Franţa în secolul al XVIII-lea, şi deci revoluţia burgheză germană poate fi numai prologul direct al unei revoluţii proletare.</p>', '<p>Într-un cuvânt, comuniştii sprijină pretutindeni orice mişcare revoluţionară împotriva orânduirii sociale şi politice existente.</p>', '<p>În toate aceste mişcări ei pun pe primul plan, ca problemă fundamentală a mişcării, problema proprietăţii, indiferent de forma mai mult sau mai puţin dezvoltată pe care aceasta ar avea-o.</p>', '<p>În sfârşit, comuniştii militează pretutindeni pentru unire şi înţelegere între partidele democrate din toate ţările.</p>', '<p><a id="cit46"></a>Comuniştii detestă să-şi ascundă vederile şi intenţiile. Ei declară făţiş că ţelurile lor pot fi atinse numai prin doborârea violentă a întregii orânduiri sociale de până acum. Să tremure clasele dominante în faţa unei Revoluţii Comuniste. Proletarii n-au de pierdut în această revoluţie decât lanţurile. Ei au o lume de câştigat.</p>', '<p class="mid" style="text-align: center;"><b>PROLETARI DIN TOATE ŢĂRILE, UNIŢI-VĂ!</b></p>'],
'idChr': '3.02.07text',
'title': `IV. Poziţia comuniştilor faţă de diferitele partide opoziţioniste`,
'info': 'Marx, Engels (1847—1848): Manifestul Partidului Comunist',
},
{'year': '1850',
'image': 'marxengels',
'content': ['<p class="mid" style="text-align: center;">Organul central către Ligă</p>', '<p>Fraţilor,</p>', '<p>În cursul celor doi ani revoluţionari, 1848—1849, Liga comuniştilor s-a afirmat în două feluri: întâi prin faptul că membrii ei au participat pretutindeni energic la mişcare, că în presă, pe baricade şi pe câmpurile de luptă au fost în primele rânduri ale singurei clase hotărât revoluţionare, proletariatul. Liga s-a afirmat de asemenea prin faptul că concepţia ei despre mişcare, aşa cum a fost expusă în circularele congreselor şi ale Organului central din 1847, ca şi în „Manifestul Comunist“, s-a dovedit a fi singura justă, că speranţele exprimate în aceste documente s-au împlinit întru totul, iar concepţia despre situaţia societăţii de astăzi, propagată înainte de Ligă doar în secret, este acum pe buzele tuturor şi se propovăduieşte public în pieţe. În acelaşi timp a slăbit considerabil organizaţia, odinioară solidă, a Ligii. O mare parte dintre membrii care au participat direct la mişcarea revoluţionară au crezut că vremea asociaţiilor secrete a trecut şi că este suficientă numai activitatea publică. Diferitele circumscripţii şi comunităţi au lăsat să slăbească legăturile lor cu Organul central şi treptat le-au întrerupt cu totul. Astfel, în timp ce partidul democrat, partid al micii burghezii, se organiza tot mai bine în Germania, partidul muncitoresc îşi pierdea singurul său suport solid, rămânea organizat cel mult în câteva localităţi, pentru scopuri locale, şi din această cauză, în cadrul mişcării generale, a ajuns cu totul sub dominaţia şi conducerea democraţilor mic-burghezi. Acestei stări de lucruri trebuie să i se pună capăt, muncitorii trebuie să devină independenţi. Organul central a înţeles această necesitate şi de aceea a trimis chiar în iarna 1848—1849 un emisar, pe Josef Moll, în Germania, pentru reorganizarea Ligii. Misiunea lui Moll n-a avut însă un efect durabil, pe de o parte, pentru că muncitorii germani nu aveau încă pe vremea aceea destulă experienţă, pe de altă parte pentru că această misiune a fost întreruptă de insurecţia din mai anul trecut. Moll însuşi a pus mâna pe armă, s-a înrolat în armata din Baden-Palatinat şi a căzut la 29 iunie în lupta de pe Murg. În persoana lui Liga a pierdut pe unul dintre membrii ei cei mai vechi, mai activi şi mai vrednici de încredere, care participase la toate congresele, făcuse parte din Organul central şi care şi înainte îndeplinise cu mare succes o serie de misiuni. După înfrângerea partidelor revoluţionare din Germania şi Franţa în iulie 1849, mai toţi membrii Organului central s-au adunat din nou la Londra şi, completându-şi rândurile cu noi forţe revoluţionare, au pornit cu o râvnă sporită la reorganizarea Ligii.</p>', '<p>Reorganizarea Ligii nu poate fi înfăptuită decât printr-un emisar, şi Organul central consideră că este de cea mai mare importanţă ca emisarul să plece tocmai acum, când o nouă revoluţie se apropie, când, prin urmare, partidul muncitoresc trebuie să acţioneze cât mai organizat, mai unitar şi mai independent, dacă nu vrea să fie din nou exploatat de burghezie ca în 1848 şi să ajungă iar la remorca ei.</p>', '<p>Noi v-am spus, fraţilor, încă în 1848 că burghezii liberali germani vor veni în curând la putere şi că îşi vor folosi de îndată puterea, recent dobândită, împotriva muncitorilor. Aţi văzut că aşa s-a întâmplat. Într-adevăr, burghezii au fost aceia care, după mişcarea din martie 1848, au pus imediat mâna pe puterea de stat şi au folosit-o pentru a-i aduce de îndată pe muncitori, aliaţii lor în luptă, în starea de asuprire de mai înainte. Dacă burghezia nu a putut înfăptui acest lucru fără să se alieze cu partidul feudal, înlăturat în martie, ba chiar fără să cedeze, în cele din urmă, acestui partid absolutist feudal dominaţia, ea şi-a asigurat totuşi condiţii în care, datorită greutăţilor financiare ale guvernului, dominaţia ar trece, cu timpul, în mâinile ei şi i-ar garanta toate interesele, în cazul că s-ar dovedi posibil ca mişcarea revoluţionară să păşească de pe acum pe calea unei aşa-zise dezvoltări paşnice. Pentru a-şi asigura dominaţia, burghezia nici n-ar avea măcar nevoie să se facă odioasă poporului prin măsuri violente, întrucât toate aceste măsuri violente au şi fost înfăptuite de contrarevoluţia feudală. Dezvoltarea nu va urma însă această cale paşnică. Dimpotrivă, revoluţia care va grăbi această dezvoltare se apropie, indiferent dacă revoluţia va fi provocată de o insurecţie independentă a proletariatului francez sau de invazia Sfintei Alianţe în Babilonul revoluţionar. <a href="javascript:void(0);" id="n205">[205]</a></p>', '<p>Iar rolul pe care în 1848 l-au jucat burghezii liberali germani faţă de popor, acest rol de trădători va fi preluat în revoluţia viitoare de mic-burghezii democraţi, care ocupă acum în opoziţie locul deţinut de burghezia liberală înainte de 1848. Acest partid, partidul democrat, mult mai periculos pentru muncitori decât partidul liberal de mai înainte, se compune din trei elemente.</p>', '<p>I. Din elementele cele mai progresiste ale marii burghezii, care urmăresc răsturnarea imediată şi totală a feudalismului şi absolutismului. Această fracţiune este reprezentată de foştii conciliatori de la Berlin, care preconizau să se refuze plata impozitelor.</p>', '<p>II. Din mic-burghezii democrat-constituţionali, al căror principal scop în mişcarea de până acum a fost crearea unei confederaţii mai mult sau mai puţin democrate la care năzuiau reprezentanţii lor, stânga din Adunarea de la Frankfurt, iar mai târziu parlamentul de la Stuttgart şi ei înşişi în campania pentru constituţia imperiului.</p>', '<p>III. Din mic-burghezii republicani, al căror ideal este o republică federativă germană în genul celei elveţiene şi care acum se intitulează „roşii“ şi „democraţi sociali“ pentru că nutresc dorinţa deşartă de a desfiinţa asuprirea micului capital de către marele capital, a micii burghezii de către marea burghezie. Reprezentanţii acestei fracţiuni au fost membrii congreselor şi ai comitetelor democrate, conducătorii asociaţiilor democrate, redactorii ziarelor democrate.</p>', '<p>Toate aceste fracţiuni se intitulează acum, după înfrângerea lor, „republicane“ sau „roşii“, după cum mic-burghezii republicani din Franţa se intitulează acum socialişti. Acolo unde mai au posibilitatea, ca în Württemberg, Bavaria etc., să-şi urmărească scopul pe cale constituţională, ele folosesc această posibilitate pentru a rămâne la vechea lor frazeologie şi a dovedi prin fapte că nu s-au schimbat câtuşi de puţin. Se înţelege, de altfel, că, prin schimbarea denumirii acestui partid, nu se schimbă deloc poziţia lui faţă de muncitori, ci se dovedeşte doar că acum este nevoit să se întoarcă împotriva burgheziei aliate cu absolutismul şi să se sprijine pe proletariat.</p>', '<p>Partidul democrat mic-burghez din Germania este foarte puternic. El cuprinde nu numai marea majoritate a bürgerilor de la oraşe, mici negustori, întreprinzători din industrie şi meseriaşi patroni; împreună cu ei merg şi ţăranii şi proletariatul agricol, atâta timp cât acesta nu şi-a găsit încă un sprijin în proletariatul independent de la oraşe.</p>', '<p>Poziţia partidului muncitoresc revoluţionar faţă de democraţia mic-burgheză este următoarea: el merge alături de ea împotriva fracţiunii pe care vrea să o răstoarne; el se ridică împotriva ei ori de câte ori mica burghezie vrea să-şi consolideze situaţia în propriul ei interes.</p>', '<p><a id="cit49"></a>Mic-burghezii democraţi, departe de a voi să revoluţioneze întreaga societate în interesul proletariatului revoluţionar, năzuiesc la o schimbare a rânduielilor sociale care să le facă societatea existentă cât mai suportabilă şi mai comodă. De aceea ei cer înainte de toate reducerea cheltuielilor statului prin restrângerea birocraţiei şi trecerea principalelor impozite asupra marilor proprietari funciari şi asupra burghezilor. Ei cer de asemenea înlăturarea presiunii marelui capital asupra celui mic prin înfiinţarea de către stat a unor instituţii de credit şi prin legi împotriva cametei, care să le dea lor şi ţăranilor posibilitatea de a obţine împrumuturi în condiţii avantajoase, nu de la capitalişti, ci de la stat; ei mai cer apoi stabilirea relaţiilor de proprietate burgheze la ţară prin înlăturarea completă a feudalismului. Pentru realizarea tuturor acestora, ei au nevoie de o organizare democratică a statului, fie constituţională, fie republicană, care să le dea lor şi aliaţilor lor, ţăranii, majoritatea, precum şi de o organizare comunală democratică, care să le dea pe mână controlul direct asupra proprietăţii comunale şi o serie de funcţii exercitate actualmente de birocraţi.</p>', '<p>Apoi, după părerea lor, trebuie combătute dominaţia şi creşterea rapidă a capitalului, în parte prin limitarea dreptului de moştenire, în parte încredinţându-se statului executarea unui număr cât mai mare de lucrări. În ceea ce-i priveşte pe muncitori, în primul rând este neîndoielnic faptul că urmează să rămână, ca şi până acum, muncitori salariaţi, cu singura deosebire că mic-burghezii democraţi vor ca muncitorii să aibă salarii mai bune şi o existenţă mai asigurată; ei speră să înfăptuiască aceasta, în parte, prin angajarea lor de către stat şi prin măsuri filantropice; într-un cuvânt, ei speră să-i corupă pe muncitori prin pomeni mai mult sau mai puţin mascate şi să le frângă forţa revoluţionară printr-o îmbunătăţire vremelnică a situaţiei lor. Revendicările democraţiei mic-burgheze rezumate aici nu sunt susţinute deopotrivă de toate fracţiunile ei, şi democraţii mic-burghezi care năzuiesc să le înfăptuiască în totalitatea lor sunt foarte puţini la număr. Cu cât mai departe merg unele persoane sau fracţiuni din sânul democraţiei mic-burgheze, cu atât îşi vor însuşi mai multe din aceste revendicări, iar puţinii oameni care privesc cele de mai sus ca pe propriul lor program înclină să creadă că prin aceasta au formulat maximum ce se poate cere revoluţiei. Aceste revendicări nu pot însă nicidecum satisface partidul proletariatului. În timp ce mic-burghezii democraţi vor să pună capăt revoluţiei cât se poate de repede, ducând la îndeplinire cel mult revendicările de mai sus, interesul nostru şi sarcina noastră este să facem ca revoluţia să fie neîntreruptă până când toate clasele mai mult sau mai puţin avute vor fi înlăturate de la putere, până când puterea de stat va fi cucerită de proletariat, iar asocierea proletarilor va progresa într-atât nu numai într-o singură ţară, ci în toate ţările dominante din lumea întreagă, încât concurenţa dintre proletari va înceta în aceste ţări şi cel puţin forţele de producţie hotărâtoare vor fi concentrate în mâinile proletarilor. Pentru noi nu poate fi vorba de o modificare a proprietăţii private, ci de desfiinţarea ei, nu de o estompare a contradicţiilor de clasă, ci de desfiinţarea claselor, nu de o îmbunătăţire a societăţii existente, ci de întemeierea unei societăţi noi. Nu încape nici o îndoială că în decursul dezvoltării ulterioare a revoluţiei democraţia mic-burgheză va dobândi pentru un timp o influenţă precumpănitoare în Germania. Se pune deci întrebarea care va fi poziţia proletariatului şi în special a Ligii faţă de democraţia mic-burgheză:</p>', '<p>1. atâta timp cât dăinuie actualele relaţii, în care şi democraţii mic-burghezi sunt asupriţi;</p>', '<p>2. în viitoarea luptă revoluţionară, care le va da lor preponderenţa;</p>', '<p>3. după această luptă, în timpul cât ei vor avea preponderenţa asupra claselor răsturnate şi asupra proletariatului.</p>', '<p>1. În momentul de faţă, când mic-burghezii democraţi sunt pretutindeni asupriţi, ei predică în general proletariatului unirea şi armonia, îi întind mâna şi tind să întemeieze un mare partid de opoziţie, care să cuprindă toate nuanţele partidului democrat, adică tind să-i atragă pe muncitori într-o organizaţie de partid în care să predomine frazele generale social-democrate, îndărătul cărora se ascund interesele lor particulare şi în care formularea revendicărilor proprii ale proletariatului să fie interzisă de dragul armoniei. O asemenea unire ar fi numai în avantajul lor şi cu totul în dezavantajul proletariatului. Proletariatul şi-ar pierde cu totul poziţia lui independentă, atât de greu dobândită, şi ar ajunge din nou la remorca democraţiei burgheze oficiale. Această unire trebuie deci respinsă în modul cel mai categoric. În loc să se coboare din nou la rolul de cor care îi aplaudă pe democraţii burghezi, muncitorii şi, în primul rând, Liga trebuie să militeze pentru înfiinţarea, în afara democraţilor oficiali, a unei organizaţii independente secrete şi deschise a partidului muncitoresc şi să facă din fiecare comunitate centrul şi nucleul unor uniuni muncitoreşti în care poziţia şi interesele proletariatului să poată fi discutate independent de influenţele burgheze. Cât de puţin iau în serios democraţii mic-burghezi o alianţă în care proletarii să aibă putere egală şi drepturi egale cu ei o dovedesc bunăoară democraţii din Breslau, care, în organul lor, „Neue Oder-Zeitung“, <a href="javascript:void(0);" id="n206">[206]</a> îi atacă în modul cel mai vehement pe muncitorii organizaţi independent şi îi numesc socialişti. În cazul unei lupte împotriva unui adversar comun nu este nevoie de o alianţă specială. Atunci când împotriva unui astfel de adversar trebuie dusă o luptă directă, interesele celor două partide coincid pentru moment, şi, ca şi până acum, această alianţă de moment se va stabili de la sine şi pe viitor. Se înţelege că în conflictele sângeroase care ne aşteaptă, ca şi în toate cele din trecut, <a id="cit47"></a>muncitorii vor fi aceia care, prin curajul, hotărârea şi spiritul lor de sacrificiu, vor trebui să cucerească victoria. În această luptă, ca şi înainte, masa micii burghezii va şovăi, nehotărâtă şi inactivă, cât mai mult posibil, pentru ca apoi, de îndată ce victoria va fi fost hotărâtă, să o acapareze pentru sine, să-i îndemne pe muncitori să fie liniştiţi şi să se reîntoarcă la munca lor, să prevină aşa-zisele excese şi să excludă proletariatul de la roadele victoriei. Nu stă în puterea muncitorilor să-i împiedice de la toate acestea pe democraţii mic-burghezi, dar stă în puterea muncitorilor să îngreuieze ascensiunea democraţilor mic-burghezi în detrimentul proletariatului înarmat şi să le dicteze condiţii în care dominaţia democraţilor burghezi să poarte în sine, din capul locului, germenul pieirii, iar viitoarea ei înlocuire de către dominaţia proletariatului să fie considerabil uşurată. În timpul conflictului şi imediat după luptă, muncitorii trebuie, înainte de toate, să contracareze pe cât posibil încercările burgheziei de a potoli spiritele şi să-i silească pe democraţi să pună în aplicare actualele lor fraze teroriste. Ei trebuie să acţioneze în aşa fel, încât agitaţia revoluţionară nemijlocită să nu fie înăbuşită imediat după victorie. Ei trebuie, dimpotrivă, să o întreţină cât mai mult posibil. Ei nu numai că nu trebuie să se opună aşa-ziselor excese, acţiunilor de răzbunare a poporului împotriva indivizilor pe care îi urăşte sau împotriva clădirilor publice de care se leagă numai amintiri odioase, ei trebuie nu numai să tolereze aceste acţiuni, dar să şi ia în mână conducerea lor. În timpul luptei şi după luptă, muncitorii trebuie să formuleze cu fiecare prilej, alături de revendicările democraţilor burghezi, propriile lor revendicări. Ei trebuie să ceară garanţii pentru muncitori de îndată ce democraţii burghezi sunt pe punctul de a prelua puterea. La nevoie, ei trebuie să smulgă aceste garanţii şi, în general, să aibă grijă ca noii cârmuitori să-şi ia obligaţia de a face toate concesiile şi promisiunile posibile; acesta este mijlocul cel mai sigur de a-i compromite. Ei trebuie, în general, să frâneze prin toate mijloacele şi cât mai mult cu putinţă delirul victoriei şi entuziasmul faţă de situaţia nouă, care se manifestă după fiecare luptă de stradă încununată de succes, cântărind cu calm, cu sânge rece, situaţia şi arătându-şi pe faţă neîncrederea în noua cârmuire. Ei trebuie să instituie de îndată, alături de noile cârmuiri oficiale, propriile lor cârmuiri muncitoreşti, revoluţionare, fie sub formă de organe de autoadministrare locală, de consilii comunale, fie sub formă de cluburi muncitoreşti sau de comitete muncitoreşti, în aşa fel încât cârmuirea burghezo-democratică nu numai să piardă de îndată sprijinul muncitorilor, dar să se şi simtă de la bun început supravegheată şi ameninţată de autorităţi, în spatele cărora stă întreaga masă a muncitorilor. Într-un cuvânt, din primul moment al victoriei nu partidul reacţionar învins trebuie să fie obiectul neîncrederii, ci aliaţii lor de până atunci, partidul care vrea să exploateze singur victoria comună.</p>', '<p>2. Dar pentru a se putea opune energic şi ca o forţă de temut acestui partid, care va începe să-i trădeze pe muncitori din primul ceas al victoriei, aceştia trebuie să fie înarmaţi şi organizaţi. Înarmarea întregului proletariat cu flinte, carabine, tunuri şi muniţii trebuie înfăptuită imediat; trebuie împiedicată reînfiinţarea vechii gărzi civile, îndreptate împotriva muncitorilor. Acolo însă unde această reînfiinţare nu poate fi împiedicată, muncitorii trebuie să încerce să se organizeze în mod independent ca gardă proletară, cu comandanţi şi cu un stat-major propriu aleşi de ei înşişi şi sub comanda, nu a puterii de stat, ci a consiliilor comunale revoluţionare impuse de muncitori. Muncitorii care lucrează în întreprinderile statului trebuie să se înarmeze şi să se organizeze cu orice preţ într-un detaşament aparte, cu comandanţi aleşi de ei, sau ca o parte a gărzii proletare. Armele şi muniţiile nu trebuie predate sub nici un motiv, orice încercare de dezarmare trebuie zădărnicită, la nevoie, cu forţa. Muncitorii trebui să fie scoşi de sub influenţa democraţilor burghezi, ei trebuie să se organizeze şi să se înarmeze imediat în mod independent şi să impună condiţii cât se poate de împovărătoare şi compromiţătoare pentru inevitabila dominaţie momentană a democraţiei burgheze — acestea sunt principalele puncte de care trebuie să ţină seama proletariatul şi, prin urmare, Liga în timpul şi după viitoarea insurecţie.</p>', '<p>3. Lupta împotriva muncitorilor va porni de îndată ce noile cârmuiri se vor fi consolidat întrucâtva. Pentru a se putea opune ca o forţă mic-burghezilor democraţi, muncitorii trebuie înainte de toate să fie organizaţi şi centralizaţi în mod independent prin cluburile lor. După răsturnarea cârmuirilor existente, Organul central va pleca de îndată ce se va putea în Germania, va convoca imediat un congres şi va supune acestuia proiectele necesare pentru centralizarea cluburilor muncitoreşti sub o conducere stabilită la sediul central al mişcării. Organizarea rapidă cel puţin a unor uniuni de cluburi muncitoreşti pe provincii este una dintre măsurile cele mai importante pentru întărirea şi dezvoltarea partidului muncitoresc; măsura imediat următoare răsturnării cârmuirilor existente va fi alegerea unei adunări naţionale reprezentative. Pentru aceasta, proletariatul va trebui să aibă grijă:</p>', '<p>I. Ca nu cumva, prin felurite şicane ale autorităţilor locale sau ale comisarilor guvernamentali să fie excluşi de la alegeri, sub vreun pretext oarecare, un număr de muncitori.</p>', '<p>II. Ca pretutindeni, alături de candidaţi ai democraţilor burghezi să fie desemnaţi şi candidaţi ai muncitorilor, pe cât posibil dintre membrii Ligii, a căror alegere trebuie promovată prin toate mijloacele. Chiar acolo unde nu există nici un fel de perspective pentru alegerea lor, muncitorii trebuie să desemneze candidaţi proprii, pentru a-şi păstra independenţa, a-şi număra forţele şi pentru a face cunoscute opiniei publice poziţia lor revoluţionară şi punctul de vedere al partidului. Ei nu trebuie să se lase înşelaţi de frazele democraţilor, bunăoară că prin aceasta s-ar produce o sciziune în partidul democrat şi s-ar da reacţiunii posibilitatea de a învinge. În ultimă instanţă toate aceste fraze nu urmăresc altceva decât să înşele proletariatul. Succesele pe care partidul proletar le-ar obţine printr-o asemenea manifestare independentă sunt infinit mai importante decât dezavantajul pe care l-ar putea constitui prezenţa câtorva reacţionari în adunarea reprezentativă. Dacă democraţia adoptă de la bun început o atitudine categorică şi teroristă faţă de reacţiune, influenţa acesteia în alegeri este dinainte anihilată.</p>', '<p>Primul punct care va provoca conflictul dintre democraţii burghezi şi muncitori va fi desfiinţarea feudalismului; ca şi în prima revoluţie franceză, mic-burghezii vor da ţăranilor domeniile feudale în proprietate liberă, adică vor menţine proletariatul agricol, vrând să creeze o clasă ţărănească mic-burgheză, care să parcurgă acelaşi ciclu al pauperizării şi al înglodării în datorii pe care ţăranul francez îl mai parcurge şi acum.</p>', '<p>Muncitorii trebuie să se împotrivească acestui plan în interesul proletariatului agricol şi în propriul lor interes. Ei trebuie să ceară ca proprietatea feudală confiscată să rămână un bun al statului şi să fie transformată în colonii muncitoreşti în care proletariatul agricol asociat să lucreze folosind toate avantajele marii agriculturi; prin aceasta principiul proprietăţii comune va dobândi de îndată o bază puternică încă în condiţiile relaţiilor de proprietate burgheze care se clatină. După cum democraţii se aliază cu ţăranii, aşa şi muncitorii trebuie să se alieze cu proletariatul agricol. Democraţii se vor strădui apoi să ajungă direct la republica federativă, sau, dacă nu vor putea evita republica unică şi indivizibilă, cel puţin să paralizeze conducerea centrală, acordând o cât mai mare independenţă comunelor <a href="javascript:void(0);" id="n207">[207]</a> şi provinciilor. În opoziţie cu acest plan, muncitorii trebuie să acţioneze nu numai pentru o republică germană unică şi indivizibilă, dar şi pentru cea mai categorică centralizare a puterii în mâinile statului, în cadrul acestei republici. Ei nu trebuie să se lase induşi în eroare de vorbăria democratică despre libertatea comunelor, despre conducerea autonomă etc. Într-o ţară ca Germania, unde mai sunt încă de înlăturat atâtea rămăşiţe medievale, unde mai trebuie înfrântă atâta încăpăţânare locală şi provincială, nu se poate tolera în nici un caz ca fiecare sat, fiecare oraş, fiecare provincie să pună noi piedici activităţii revoluţionare, care poate porni cu toată puterea doar de la centru. — Nu se poate tolera repetarea actualei stări de lucruri, în care, pentru unul şi acelaşi pas înainte, germanii trebuie să lupte în fiecare oraş, în fiecare provincie în parte. Cu atât mai puţin se poate tolera ca, printr-o aşa-zisă organizare comunală autonomă, să se eternizeze proprietatea comunală — formă de proprietate mai înapoiată decât proprietatea privată modernă în care se dizolvă în mod necesar pretutindeni — şi o dată cu ea conflictele, care rezultă de aici, între comunele bogate şi cele sărace, precum şi dreptul civil al comunelor cu şicanele lui împotriva muncitorilor, în vigoare alături de dreptul civil al statului. Astăzi în Germania, ca şi în 1793 în Franţa, sarcina partidului cu adevărat revoluţionar este înfăptuirea celei mai stricte centralizări. <a href="javascript:void(0);" id="n208">[208]</a></p>', '<p>Am văzut că în viitoarea mişcare democraţii vor veni la putere şi că vor fi nevoiţi să propună măsuri mai mult sau mai puţin socialiste. Se pune întrebarea ce contramăsuri trebuie să propună muncitorii? Fireşte, la începutul mişcării muncitorii încă nu pot propune măsuri de-a dreptul comuniste. Ei pot însă:</p>', '<p>1. Să-i silească pe democraţi să intervină în cât mai multe domenii ale ordinii sociale existente, să împiedice mersul ei normal şi să se compromită ei înşişi; de asemenea să concentreze cât mai multe forţe de producţie, mijloace de transport, fabrici, căi ferate etc. în mâinile statului.</p>', '<p>2. Ei trebuie să împingă la extrem propunerile democraţilor, care în nici un caz nu vor avea o atitudine revoluţionară, ci doar reformistă, şi să le prefacă în atacuri directe împotriva proprietăţii private; aşa, de pildă, dacă mic-burghezii propun răscumpărarea căilor ferate şi a fabricilor, muncitorii trebuie să ceară ca aceste căi ferate şi fabrici să fie pur şi simplu confiscate de stat fără nici o despăgubire, ca proprietate a unor reacţionari. Dacă democraţii propun impozite proporţionale, muncitorii trebuie să ceară impozite progresive; dacă democraţii propun ei înşişi impozite progresive moderate, muncitorii trebuie să insiste asupra unui impozit ale cărui cote să crească atât de repede, încât să distrugă marele capital; dacă democraţii cer plata datoriilor publice, muncitorii să ceară declararea statului în stare de faliment. Revendicările muncitorilor vor trebui deci să se orienteze pretutindeni după concesiile şi măsurile democraţilor.</p>', '<p>Dacă muncitorii germani nu pot să ajungă la putere şi la înfăptuirea intereselor lor de clasă fără a trece printr-o întreagă dezvoltare revoluţionară mai îndelungată, de astădată ei au cel puţin certitudinea că primul act al acestei drame revoluţionare care se apropie va coincide cu victoria directă a propriei lor clase în Franţa şi va fi mult grăbită de aceasta.</p>', '<p>Dar ei înşişi vor contribui în cea mai mare măsură la victoria lor finală, dacă vor înţelege interesele lor de clasă, se vor situa cât mai grabnic pe o poziţie de partid independentă şi nu se vor lăsa nici un moment abătuţi de pe calea organizării independente a partidului proletariatului de frazele făţarnice ale mic-burghezilor democraţi. Lozinca lor de luptă trebuie să fie: „Revoluţia neîntreruptă“.</p>', '<p class="noind">Londra, martie 1850</p>'],
'idChr': '3.03text',
'title': ``,
'info': 'Marx, Engels (1850): Adresa Organului central către Liga comuniştilor',
},
{'year': '1864',
'image': 'marx',
'content': ['<h6 style="text-align: center;">Manifestul constitutiv al Asociaţiei Internaţionale a Muncitorilor</h6>', '<p><i>Muncitori</i>,</p>', '<p>Este un fapt incontestabil că mizeria maselor muncitoare nu a scăzut în decursul perioadei 1848—1864, şi totuşi această perioadă de progres a industriei şi comerţului este fără precedent în analele istoriei. În 1850 un organ de presă moderat, dar bine informat al burgheziei engleze a prezis că, dacă importul şi exportul Angliei ar creşte cu 50% n-ar mai exista pauperism în Anglia. Ei bine! La 7 aprilie 1864 cancelarul trezoreriei Gladstone a declarat, spre încântarea auditoriului său din parlament, că cifra totală a importului şi exportului Angliei s-a ridicat în 1863 la nu mai puţin de 443.955.000 l. st.! „O cifră uimitoare, aproximativ de trei ori mai mare decât cea a întregului comerţ britanic din perioada relativ recentă a anului 1843!“ Cu toate acestea, el a vorbit cu multă elocinţă despre „sărăcie“. „Gândiţi-vă — a exclamat el — la cei ce se află în pragul mizeriei!“, la „salariile care n-au crescut“, la „viaţa omului care, în nouă cazuri din zece, nu este decât o luptă pentru existenţă!“. El n-a suflat însă nici o vorbă despre poporul irlandez, care în nord este tot mai mult înlăturat de maşini, iar în sud — de păşunile pentru oi, cu toate că în această ţară nenorocită scade până şi numărul oilor, ce-i drept, nu atât de repede ca cel al oamenilor. El nu a repetat cele date în vileag chiar atunci, într-un subit acces de groază, de reprezentanţii protipendadei. Într-adevăr, atunci când panica provocată de „sugrumători“ <a href="javascript:void(0);" id="n209">[209]</a> ajunsese la culme, Camera lorzilor a numit o comisie însărcinată să ancheteze condiţiile de viaţă ale deportaţilor şi condamnaţilor la muncă silnică şi să publice rezultatele sub formă de raport. Adevărul a reieşit din paginile voluminoasei Cărţi albastre din 1863, dovedind, pe bază de date şi fapte oficiale, că în Anglia şi în Scoţia cei mai înrăiţi criminali şi condamnaţi la muncă silnică trudeau mult mai puţin şi erau mult mai bine hrăniţi decât muncitorii agricoli din Anglia şi Scoţia. Dar aceasta nu este încă totul. Când, ca urmare a războiului civil din America, au fost aruncaţi în stradă muncitorii industriali din Lancashire şi Cheshire, aceeaşi Cameră a lorzilor a trimis în acele districte industriale un medic cu însărcinarea de a cerceta care este cantitatea minimă de carbon şi azot care, administrată sub forma cea mai ieftină şi mai simplă, este în medie absolut necesară pentru <i>„prevenirea bolilor provocate de inaniţie“</i> („to avert starvation diseases“). Dr. Smith, medicul împuternicit să facă această anchetă, a găsit că o raţie săptămânală de 28.000 de grani de carbon şi 1.330 de grani de azot menţine în viaţă pe un adult normal exact la nivelul sub care încep bolile provocate de inaniţie; că acestei raţii îi corespunde aproximativ hrana sărăcăcioasă la care, sub presiunea mizeriei extreme, sunt nevoiţi să se limiteze muncitorii din industria bumbacului. <a href="javascript:void(0);" id="n210">[210]</a> Dar ascultaţi mai departe! Acelaşi doctor savant a fost ulterior însărcinat din nou de către resortul sanitar din cadrul Consiliului secret să facă o anchetă în legătură cu alimentaţia păturii celei mai sărace a clasei muncitoare. Rezultatele cercetărilor sale sunt cuprinse în <i>„Al şaselea raport asupra stării sănătăţii publice“</i>, publicat din ordinul parlamentului în cursul acestui an. Ce a constatat doctorul? Că hrana ţesătorilor de mătase, a cusătoreselor, a lucrătorilor de mănuşi, a lucrătorilor de ciorapi şi a altor muncitori este, în medie, mai proastă decât raţia de mizerie a muncitorilor şomeri din industria bumbacului şi nu conţine nici măcar cantitatea de carbon şi azot <i>„absolut necesară pentru prevenirea bolilor provocate de inaniţie“</i>.</p>', '<blockquote>„În afară de aceasta — cităm din raportul oficial — în ceea ce priveşte familiile din rândurile populaţiei agricole care au făcut obiectul cercetărilor, reiese că peste <sup>1</sup>/<sub>5</sub> din aceste familii capătă <i>mai puţin</i> decât minimul necesar de substanţe hidrocarbonate, că peste <sup>1</sup>/<sub>3</sub> capătă mai puţin decât minimul necesar de substanţe proteice şi că în alimentaţia locală obişnuită din cele trei comitate (Berkshire, Oxfordshire şi Somersetshire) intră o cantitate insuficientă de alimente conţinând substanţe proteice“. „Trebuie să ţinem seama — adaugă raportul oficial — că lipsa de hrană este suportată numai cu foarte mare greutate şi că, de regulă, un regim alimentar foarte sărac este precedat de alte privaţiuni de tot felul. Chiar şi curăţenia devine costisitoare şi anevoioasă, iar dacă dintr-un sentiment de demnitate se mai fac totuşi încercări de a o menţine, fiecare încercare de acest fel înseamnă sporirea chinurilor foamei... Acestea sunt reflecţii penibile, mai cu seamă când te gândeşti că sărăcia despre care este vorba aici nu este binemeritata sărăcie a trândavului, ci în toate cazurile se referă la sărăcia populaţiei muncitoare. Şi într-adevăr, munca, pentru care muncitorii capătă o raţie de mizerie, este de fapt prelungită adesea peste orice măsură“.</blockquote>', '<p><i>„Raportul“</i> dezvăluie faptul ciudat, şi, desigur, neaşteptat că „dintre cele patru părţi componente ale Regatului Unit — Anglia, Wales, Scoţia şi Irlanda —, populaţia agricolă din Anglia“, cea mai bogată parte a Regatului Unit, <i>„este cea mai prost hrănită“;</i> că până şi cei mai nenorociţi muncitori agricoli din Berkshire, Oxfordshire şi Somersetshire sunt mai bine hrăniţi decât marea masă a muncitorilor calificaţi din estul Londrei, care lucrează la domiciliu.</p>', '<p>Acestea sunt date oficiale, publicate din ordinul parlamentului în 1864, în secolul de aur al libertăţii comerţului, într-o vreme când cancelarul trezoreriei aduce la cunoştinţă Camerei comunelor că</p>', '<blockquote>„în medie situaţia muncitorului britanic s-a îmbunătăţit, precum se ştie, într-o măsură extraordinară şi fără seamăn în istoria tuturor ţărilor şi a tuturor epocilor“.</blockquote>', '<p>Aceste osanale oficiale sunt însă în contradicţie cu observaţia seacă a raportului oficial cu privire la sănătatea publică:</p>', '<blockquote>„Sănătatea publică a unei ţări înseamnă sănătatea maselor sale, şi cum pot fi sănătoase aceste mase dacă ele nu au, până în păturile cele mai de jos, o situaţie cel puţin suportabilă?“</blockquote>', '<p>Ameţit de datele statistice ale „propăşirii naţionale“ care-i joacă înaintea ochilor, cancelarul trezoreriei exclamă în culmea extazului:</p>', '<blockquote>„Din 1842 până în 1852, venitul impozabil al ţării a crescut cu 6%... În cei opt ani din 1853 până în 1861, el a crescut, dacă luăm ca bază anul 1853, cu 20%! <i>Faptul e atât de uluitor, încât e aproape de necrezut!... Această creştere ameţitoare a avuţiei şi a puterii</i> — adaugă d-l Gladstone — <i>se limitează pe de-a-ntregul la clasele avute“</i>.</blockquote>', '<p>Dacă vreţi să ştiţi în ce condiţii de distrugere a sănătăţii, de decădere morală şi de degenerare spirituală a fost produsă şi este produsă de către <i>clasa muncitoare</i> această <i>„creştere ameţitoare a avuţiei şi a puterii, care se limitează pe de-a-ntregul la clasele avute“</i>, citiţi descrierea atelierelor tipografilor, croitorilor şi croitoreselor din ultimul <i>„Raport cu privire la sănătatea publică“!</i> Comparaţi-l cu <i>„Raportul din 1863 al comisiei pentru cercetarea condiţiilor de muncă ale copiilor“</i>, unde, printre altele, se spune că</p>', '<blockquote>„olarii, bărbaţi şi femei, reprezintă o populaţie degenerată din punct de vedere fizic şi intelectual“; că „copiii debili devin la rândul lor părinţi debili“, că „degenerarea progresivă a rasei este inevitabilă“; că „degenerarea populaţiei din Staffordshire este totuşi încetinită datorită afluenţei permanente din districtele rurale învecinate şi datorită căsătoriilor cu persoane aparţinând unor rase mai sănătoase!“</blockquote>', '<p>Aruncaţi o privire asupra Cărţii albastre întocmite de d-l Tremenheere cu privire la <i>„plângerile calfelor de brutari“!</i> Cine nu se înfioară în faţa afirmaţiei paradoxale a inspectorilor de fabrici, ilustrată de statistica oficială a natalităţii şi mortalităţii, că, în perioada încetării temporare a lucrului în fabricile de bumbac din cauza lipsei de bumbac, sănătatea muncitorilor din Lancashire s-a îmbunătăţit, deşi primeau o raţie de foame, şi că mortalitatea copiilor a scăzut, pentru că mamele lor şi-au putut îngădui, în sfârşit, să-i alăpteze în loc să le dea o mixtură de opiu.</p>', '<p>Să vedem acum reversul medaliei! <i>Tabelele de impozite pe venit şi pe proprietate</i> prezentate Camerei comunelor la 20 iulie 1864 arată că, potrivit constatărilor biroului, numărul contribuabililor cu un venit <i>anual de 50.000 l. st.</i> şi <i>peste 50.000 l. st.</i> a crescut de la 5 aprilie 1862 până la 5 aprilie 1863 cu 13, numărul lor sporind în acest an de la 67 la 80.</p>', '<p>Aceleaşi tabele dezvăluie faptul că aproximativ <i>3.000</i> de persoane împart între ele un venit anual de aproximativ <i>25.000.000 l. st.</i>, mai mult decât venitul total care revine anual întregii mase de muncitori agricoli din Anglia şi Wales!</p>', '<p><i>Priviţi recensământul din 1861</i> şi veţi vedea că numărul proprietarilor funciari de sex bărbătesc din Anglia şi Ţara Galilor a scăzut de la 16.934, cât era în 1851, la 15.066 în 1861, ceea ce înseamnă că concentrarea proprietăţii funciare a crescut în 10 ani cu 11% în Anglia. Dacă concentrarea pământurilor în mâinile unui număr redus de persoane va progresa în acelaşi ritm, problema agrară (the land question) se va simplifica în mod foarte ciudat, ca pe vremea Imperiului roman, când Nero a rânjit cu satisfacţie auzind că jumătate din provincia Africa era proprietatea a şase gentlemeni.</p>', '<p>Ne-am oprit atât de mult asupra acestor „fapte atât de uluitoare, încât par aproape de necrezut“, din pricină că, în ceea ce priveşte comerţul şi industria, Anglia ocupă primul loc în Europa. Acum câteva luni, unul dintre fiii emigraţi ai lui Ludovic-Filip a felicitat în mod public pe muncitorul agricol <i>englez</i> pentru situaţia sa net superioară în comparaţie cu aceea mai puţin înfloritoare a tovarăşilor lui de dincolo de Canalul Mânecii. Într-adevăr, cu un alt colorit local şi pe o scară mai redusă, faptele din Anglia se repetă în toate ţările industriale şi înaintate de pe continent. În toate aceste ţări a avut loc, începând din 1848, o nemaipomenită dezvoltare a industriei, o inimaginabilă creştere a importului şi a exportului. În toate aceste ţări a avut loc „o creştere“ cu adevărat „ameţitoare a avuţiei şi a puterii care se limitează pe de-a-ntregul la clasele avute“. În toate aceste ţări, ca şi în Anglia, <i>salariul real</i> s-a urcat întrucâtva pentru o minoritate a clasei muncitoare, în timp ce, în majoritatea cazurilor, creşterea <i>salariului nominal</i> a însemnat tot atât de puţin o adevărată creştere a bunăstării pe cât înseamnă, de pildă, pentru un pensionar al azilului de săraci sau al orfelinatului din Londra o îmbunătăţire a situaţiei faptul că mijloacele strict necesare traiului său au costat în 1861 9 lire, 15 şilingi şi 8 pence în loc de 7 lire, 7 şilingi şi 4 pence, cât s-a cheltuit în 1852 în acest scop. Pretutindeni masele largi ale clasei muncitoare au decăzut tot mai mult, cel puţin în aceeaşi măsură în care clasele suprapuse au urcat scara socială. Şi astfel, în toate ţările Europei a devenit acum un adevăr, evident pentru orice minte lipsită de prejudecăţi şi contestat numai de nişte oameni interesaţi să legene pe alţii în iluzii deşarte, că nici perfecţionarea maşinilor, nici aplicarea ştiinţei în producţie, nici îmbunătăţirea mijloacelor de comunicaţie, nici noile colonii, nici emigrările, nici deschiderea de noi pieţe, nici libertatea comerţului şi nici toate acestea luate la un loc nu pot înlătura mizeria maselor muncitoare, ci că, dimpotrivă, pe temeliile vicioase de astăzi orice nouă dezvoltare a forţei productive a muncii trebuie să ducă inevitabil la adâncirea contrastelor sociale şi la ascuţirea antagonismelor sociale. În timpul acestei „epoci ameţitoare“ de progres economic, <i>moartea prin inaniţie</i> s-a ridicat aproape la rangul unei instituţii sociale în capitala Imperiului britanic. În analele omenirii, această epocă este caracterizată prin repetarea tot mai rapidă, prin proporţiile tot mai vaste şi prin efectele tot mai nefaste ale plăgii sociale denumite <i>criză comercială şi industrială</i>.</p>', '<p>După eşecul revoluţiilor din 1848, toate organizaţiile de partid şi ziarele de partid ale clasei muncitoare de pe continent au fost suprimate de forţa brutală, cei mai înaintaţi fii ai muncitorimii, cuprinşi de desperare, au fugit în republica de peste Atlantic şi efemerele visuri de libertate au fost risipite de o epocă de industrializare febrilă, de marasm moral şi de reacţiune politică. Înfrângerile suferite de clasa muncitoare de pe continent, la care a contribuit nu în mică măsură amestecul diplomatic al guvernului englez atunci ca şi acum în alianţa frăţească cu guvernul de la Petersburg, şi-au extins curând efectul contaminant şi pe această parte a Canalului Mânecii. În timp ce eşecul mişcării muncitoreşti de pe continent a demobilizat clasa muncitoare britanică şi i-a frânt credinţa în propria ei cauză, ea a restabilit încrederea în sine, oarecum zdruncinată, a landlorzilor şi a magnaţilor finanţei. Concesii deja anunţate în mod public au fost retrase cu insolenţă. Descoperirea de noi terenuri aurifere a dus curând după aceea la o emigrare în masă, care a produs goluri ireparabile în rândurile proletariatului britanic. Alţi reprezentanţi ai lui, altădată dintre cei mai activi, ademeniţi de momeala unui serviciu mai bun şi a unei salarizări momentane mai mari, „au devenit nişte transfugi politici“. Toate încercările de a menţine sau de a reorganiza mişcarea cartistă au eşuat complet; toate organele de presă ale clasei muncitoare au dispărut unul după altul din pricina indiferenţei maselor; şi într-adevăr, niciodată înainte clasa muncitoare engleză nu părea că se împacă atât de bine cu o stare de nulitate politică. Aşadar, dacă între clasa muncitoare britanică şi cea de pe continent nu a existat o solidaritate în acţiune, în orice caz exista acum o solidaritate în înfrângere.</p>', '<p>Şi, totuşi, perioada dintre 1848 şi 1864 nu a fost lipsită de aspecte luminoase. Vom aminti aici numai două evenimente însemnate.</p>', '<p>După o luptă de 30 de ani, dusă cu o tenacitate admirabilă, clasa muncitoare engleză, folosind discordia momentană dintre aristocraţia funciară şi cea financiară, a reuşit să impună <i>legea cu privire la ziua de muncă de 10 ore</i>. Marile avantaje fizice, morale şi spirituale care au rezultat de aici pentru muncitorii de fabrică şi pe care le găsim consemnate semestrial în rapoartele inspectorilor de fabrici sunt acum unanim recunoscute. Majoritatea guvernelor de pe continent adoptă legea engleză cu privire la reglementarea muncii în fabrici într-o formă mai mult sau mai puţin modificată, şi chiar în Anglia parlamentul a fost nevoit an de an să lărgească sfera ei de acţiune. Dar, abstracţie făcând de importanţa ei practică, la succesul răsunător al acestei legi muncitoreşti a mai contribuit şi un alt fapt. Burghezia prorocise şi susţinuse într-una prin reprezentanţi dintre cei mai notorii ai ştiinţei ei, ca dr. Ure, profesorul Senior şi alţi înţelepţi de aceeaşi teapă, că orice limitare prin lege a zilei de muncă va face să sune ceasul din urmă al industriei engleze, care, asemenea unui vampir, trebuie să sugă sânge omenesc, în special sânge de copii. În timpuri străvechi, uciderea copiilor constituia ritul misterios al religiei lui Moloh, dar ea se practica numai în anumite ocazii foarte solemne, poate o dată pe an, şi, în afară de aceasta, Moloh nu avea o predilecţie deosebită pentru copiii săracilor.</p>', '<p>Lupta pentru limitarea prin lege a zilei de muncă a fost dusă cu o înverşunare cu atât mai mare, cu cât, abstracţie făcând de burghezia lacomă care intrase în panică, era vorba de fapt de marea dispută dintre dominaţia oarbă a legii cererii şi ofertei, care stă la baza economiei politice a burgheziei, şi producţia socială dirijată de previziunea socială, care stă la baza economiei politice a clasei muncitoare. De aceea legea cu privire la ziua de muncă de 10 ore n-a fost numai o mare cucerire practică; ea a însemnat victoria unui principiu. Pentru prima oară economia politică a burgheziei a capitulat în văzul tuturor în faţa economiei politice a clasei muncitoare.</p>', '<p>Dar o victorie şi mai mare a economiei politice a muncii asupra economiei politice a proprietăţii urma să aibă loc. Ne referim la <i>mişcarea cooperatistă</i>, îndeosebi la fabricile cooperative, această operă a câtorva <i>„mâini“</i> („hands“) îndrăzneţe. Valoarea acestor mari experienţe sociale este de nepreţuit. Muncitorii au dovedit prin fapte, şi nu prin vorbe, că producţia pe scară largă şi potrivit progresului ştiinţei moderne poate avea loc fără existenţa unei clase de <i>patroni</i> (masters) care foloseşte o clasă de <i>„mâini“</i>, că pentru a da roade nu este necesar ca mijloacele de muncă să fie monopolizate ca mijloc de dominaţie asupra muncitorului şi de exploatare a lui, că <i>munca salariată</i>, întocmai ca şi munca sclavului, ca şi munca iobagului, nu este decât o formă socială trecătoare şi inferioară, menită să dispară în faţa <i>muncii asociate</i>, prestate de bunăvoie, cu însufleţire şi bucurie. În Anglia, sămânţa sistemului cooperatist a fost aruncată de <i>Robert Owen;</i> experienţele întreprinse de muncitori pe continent au fost de fapt concluzia practică imediată a teoriilor care, chiar dacă nu au fost inventate în 1848, au fost totuşi proclamate pe atunci sus şi tare.</p>', '<p>În acelaşi timp, experienţa perioadei dintre 1848 şi 1864 a dovedit în mod neîndoielnic că, oricât de excelentă ar fi în principiu şi oricât de folositoare în practică, munca cooperatistă, dacă e limitată la cercul îngust al încercărilor sporadice ale unor muncitori izolaţi, nu va fi în stare să oprească creşterea în progresie geometrică a monopolului, să elibereze masele şi nici măcar să uşureze simţitor povara mizeriei lor. Tocmai acesta este, poate, motivul pentru care diferiţi lorzi onorabili, flecari filantropici burghezi şi câţiva economişti pedanţi cochetează acum cu acelaşi sistem cooperatist pe care mai înainte încercaseră să-l înăbuşe în germene, pe care-l zeflemisiseră ca utopie a visărilor şi-l înfieraseră ca erezie a socialiştilor. Pentru a elibera masele muncitoare, sistemul cooperatist trebuie dezvoltat pe scară naţională şi, prin urmare, cu mijloacele naţionale. Dar magnaţii funciari şi magnaţii capitalului vor folosi întotdeauna privilegiile lor politice pentru apărarea şi eternizarea monopolurilor lor economice. Ei nu numai că nu vor sprijini cauza eliberării muncii, dar, dimpotrivă, vor continua să-i pună în cale tot felul de piedici. Ne amintim sarcasmul cu care lordul Palmerston a ripostat în cursul ultimei sesiuni a parlamentului celor care apărau drepturile fermierilor irlandezi: „Camera comunelor este o Cameră de proprietari funciari!“</p>', '<p>De aceea cucerirea puterii politice a devenit prima datorie a clasei muncitoare. Se pare că ea a înţeles acest lucru, căci în Anglia, Franţa, Germania şi Italia se vădesc semnele unei redeşteptări simultane şi au loc încercări simultane în vederea reorganizării partidului muncitoresc. Muncitorii posedă unul din elementele succesului: <i>numărul</i>. Dar numărul este hotărâtor numai atunci când masa este organizată şi acţionează în cunoştinţă de cauză. Experienţa trecută a arătat că desconsiderarea alianţei frăţeşti, care trebuie să-i unească pe muncitori şi să-i stimuleze să fie strâns uniţi în lupta lor de eliberare, este întotdeauna pedepsită prin zădărnicirea tuturor eforturilor lor desperate. Recunoaşterea acestui fapt a îndemnat pe muncitorii din diferite ţări prezenţi la 28 septembrie 1864 la <i>adunarea publică</i> ţinută la St. Martin’s Hall din Londra, să înfiinţeze <i>Asociaţia Internaţională</i>.</p>', '<p>Şi o altă convingere însufleţea această adunare.</p>', '<p>Dacă eliberarea clasei muncitoare reclamă colaborarea frăţească a muncitorilor, cum îşi vor putea ei îndeplini această măreaţă misiune în condiţiile unei politici externe care, urmărind scopuri criminale, mizează pe prejudecăţile naţionale, varsă sângele şi risipeşte averea poporului în războaie de jaf? Nu înţelepciunea claselor dominante, ci rezistenţa eroică a clasei muncitoare din Anglia împotriva nebuniei lor criminale a ferit apusul Europei de o ruşinoasă cruciadă transatlantică pentru eternizarea şi răspândirea sclaviei. Aprobarea neruşinată, simpatia făţarnică sau nepăsarea idioată cu care clasele de sus din Europa au privit cucerirea fortăreţei muntoase a Caucazului de către Rusia şi asasinarea eroicei Polonii, monstruoasele abuzuri, care nu întâmpină nici o împotrivire, ale acestei puteri barbare, al cărei cap este la Petersburg şi a cărei mână trage sforile în fiecare cabinet din Europa, au învăţat clasele muncitoare că au datoria să pătrundă secretele politicii internaţionale, să supravegheze activitatea diplomatică a guvernelor lor şi, la nevoie, să acţioneze împotriva lor; iar în cazul când nu sunt în stare să preîntâmpine această activitate, să se unească pentru a le demasca simultan şi să facă în aşa fel încât legile simple ale moralei şi echităţii, care trebuie să reglementeze relaţiile dintre persoanele particulare, să devină legi supreme în relaţiile dintre naţiuni.</p>', '<p>Lupta pentru o asemenea politică externă face parte din lupta generală pentru <i>eliberarea clasei muncitoare</i>.</p>', '<p>Proletari din toate ţările, uniţi-vă!</p>'],
'idChr': '3.04.01text',
'title': `Manifestul constitutiv al Asociaţiei Internaţionale a Muncitorilor`,
'info': 'Marx (1864): Manifestul constitutiv al Asociaţiei Internaţionale a Muncitorilor',
},
{'year': '1864',
'image': 'marx',
'content': ['<h6 style="text-align: center;">Statutul provizoriu al Asociaţiei Internaţionale a Muncitorilor</h6>', '<p>Având în vedere:</p>', '<p>că eliberarea clasei muncitoare trebuie să fie opera clasei muncitoare însăşi; că lupta pentru eliberarea clasei muncitoare nu este o luptă pentru privilegii de clasă şi monopoluri, ci pentru drepturi şi datorii egale şi pentru desfiinţarea oricărei dominaţii de clasă;</p>', '<p>că aservirea economică a muncitorului de către acaparatorii mijloacelor de muncă, adică ai izvoarelor vieţii, stă la baza sclaviei sub toate formele ei, la baza mizeriei sociale, a degradării intelectuale şi a dependenţei politice;</p>', '<p>că eliberarea economică a clasei muncitoare este, prin urmare, ţelul măreţ căruia trebuie să-i fie subordonată, ca mijloc, orice mişcare politică;</p>', '<p>că toate încercările făcute până acum pentru atingerea acestui ţel au dat greş din cauza slabei solidarităţi a muncitorilor din diferitele ramuri de activitate din fiecare ţară şi a lipsei unei uniuni frăţeşti a clasei muncitoare din diferitele ţări;</p>', '<p>că eliberarea clasei muncitoare nu este o problemă locală sau naţională, ci o problemă socială care priveşte toate ţările în care există societatea modernă, şi că rezolvarea ei depinde de colaborarea practică şi teoretică a ţărilor celor mai înaintate;</p>', '<p>că noul avânt pe care l-a căpătat în ultima vreme mişcarea clasei muncitoare în ţările industriale cele mai dezvoltate din Europa, trezind noi speranţe, constituie totodată un serios avertisment împotriva repetării vechilor greşeli şi impune să se treacă imediat la unirea mişcărilor care mai sunt încă răzleţe;</p>', "<p>pornind de la aceste considerente, subsemnaţii membri ai comitetului ales la adunarea publică ţinută la 28 septembrie 1864 la St. Martin's Hall din Londra au făcut demersurile necesare pentru întemeierea Asociaţiei Internaţionale a Muncitorilor.</p>", '<p>Ei declară că această Asociaţie Internaţională, precum şi toate asociaţiile şi persoanele care aderă la ea trebuie să recunoască adevărul, dreptatea şi moralitatea ca regulă de conduită a unora faţă de alţii şi faţă de toţi oamenii, fără deosebire de culoare, credinţă sau naţionalitate.</p>', '<p>Ei socot că este de datoria fiecărui om să ceară să i se recunoască nu numai lui însuşi, ci şi tuturor acelora care-şi fac datoria drepturile omului şi ale cetăţeanului. Nici datorii fără drepturi, nici drepturi fără datorii.</p>', '<p>Şi în acest sens a fost întocmit următorul statut provizoriu al Asociaţiei Internaţionale:</p>', '<p>1. Prezenta Asociaţie se întemeiază cu scopul de a servi drept centru de legătură şi de colaborare între asociaţiile muncitoreşti care există în diferite ţări şi care urmăresc acelaşi scop, şi anume: apărarea, dezvoltarea şi deplina eliberare a clasei muncitoare.</p>', '<p>2. Numele asociaţiei este „Asociaţia Internaţională a Muncitorilor“.</p>', '<p>3. În 1865 va avea loc în Belgia un congres general al muncitorilor. La acest congres vor participa reprezentanţii tuturor asociaţiilor muncitoreşti care vor adera până atunci la Asociaţia Internaţională. Congresul va proclama în faţa Europei năzuinţele comune ale clasei muncitoare. Va stabili statutul definitiv al Asociaţiei Internaţionale, va discuta mijloacele necesare pentru o activitate rodnică a ei şi va numi Consiliul Central al Asociaţiei. Congresul general urmează să se întrunească o dată pe an.</p>', '<p>4. Consiliul Central îşi are sediul la Londra; el se compune din muncitori aparţinând diferitelor ţări reprezentate în Asociaţia Internaţională. El alege din sânul său persoanele care urmează să îndeplinească funcţiile necesare pentru conducerea treburilor Asociaţiei, cum sunt funcţiile de preşedinte, casier, secretar general, secretari-corespondenţi pentru diferitele ţări etc.</p>', '<p>5. La fiecare din congresele anuale, Consiliul Central prezintă un raport public asupra activităţii desfăşurate în cursul anului. Consiliul Central numit în fiecare an de congres este împuternicit să coopteze noi membri. În cazuri urgente, Consiliul Central poate convoca congresul înainte de termenul anual reglementar.</p>', '<p>6. Consiliul Central acţionează ca un organ internaţional care stabileşte legătura dintre diferitele asociaţii care colaborează între ele, astfel ca muncitorii dintr-o ţară să fie în permanenţă informaţi despre mişcările iniţiate de clasa lor în toate celelalte ţări; ca în mod concomitent şi sub conducere comună să se facă o anchetă asupra condiţiilor sociale din diferitele ţări ale Europei; ca problemele de interes general care se ridică într-o asociaţie să fie discutate de toate celelalte asociaţii şi ca, în cazul când ar fi necesare măsuri practice imediate, de pildă în cazul unor conflicte internaţionale, toate asociaţiile afiliate Asociaţiei Internaţionale să poată acţiona simultan şi în mod coordonat. Ori de câte ori va fi nevoie, Consiliul Central trebuie să ia iniţiativa propunerilor care urmează a fi prezentate diferitelor asociaţii naţionale sau locale.</p>', '<p>7. Dat fiind că, pe de o parte, succesul mişcării muncitoreşti în fiecare ţară poate fi asigurat numai prin puterea pe care o dă unirea şi organizarea şi că, pe de altă parte, eficienţa activităţii Consiliului Central Internaţional depinde în bună parte de faptul dacă el va avea de-a face cu un număr mic de centre naţionale ale asociaţiilor muncitoreşti sau cu un număr mare de asociaţii locale, mici şi răzleţe, e necesar ca membrii Asociaţiei Internaţionale să depună toate eforturile pentru a unifica asociaţiile muncitoreşti fărâmiţate din ţările respective în organizaţii naţionale, care să fie reprezentate prin organe centrale naţionale. Se înţelege de la sine că la aplicarea acestui articol trebuie să se ţină seama de caracterul specific al legilor din fiecare ţară şi că, indiferent de piedicile puse de legi, niciunei asociaţii locale independente nu-i este interzis să fie în corespondenţă directă cu Consiliul Central de la Londra.</p>', '<p>8. Până la convocarea primului congres, comitetul ales la 28 septembrie 1864 va funcţiona în calitate de Consiliu Central provizoriu, va căuta să stabilească legături între asociaţiile muncitoreşti din diferite ţări, să recruteze membri în Regatul Unit, să ia măsurile necesare în vederea convocării congresului şi să discute cu asociaţiile naţionale şi locale principalele probleme care urmează să fie puse la acest congres.</p>', '<p>9. În caz de schimbare a domiciliului dintr-o ţară în alta, fiecare membru al Asociaţiei Internaţionale se va bucura de sprijinul frăţesc al muncitorilor organizaţi în Asociaţie.</p>', '<p>10. Deşi unite într-o uniune indisolubilă de colaborare frăţească, asociaţiile muncitoreşti care aderă la Asociaţia Internaţională îşi păstrează totuşi neatinsă organizaţia lor existentă.</p>'],
'idChr': '3.04.02text',
'title': `Statutul provizoriu al Asociaţiei Internaţionale a Muncitorilor`,
'info': 'Marx (1864): Statutul provizoriu al Asociaţiei Internaţionale a Muncitorilor',
},
{'year': '1871',
'image': 'marx',
'content': ['<p class="mid" style="text-align: center;">Marx către Friedrich Bolte</p>', '<p class="right" style="text-align: right;">23 noiembrie 1871</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Mişcarea politică a clasei muncitoare îşi propune, fireşte, ca scop final cucerirea puterii politice, ceea ce reclamă, desigur, o organizare prealabilă a working class [clasei muncitoare], organizare care trebuie să fi atins un anumit grad de dezvoltare şi să fie rezultatul luptelor economice ale acesteia.</p>', '<p>Pe de altă parte însă, orice mişcare în care clasa muncitoare se opune ca <i>clasă</i> claselor dominante, încercând să le constrângă prin pressure from without [presiune din afară], este o mişcare politică. Aşa, de pildă, dacă într-o fabrică sau într-o ramură oarecare se face încercarea de a smulge prin greve etc. de la capitaliştii respectivi o reducere a timpului de muncă, aceasta este o mişcare pur economică; dimpotrivă, mişcarea prin care se urmăreşte să se determine promulgarea <i>legii</i> cu privire la ziua de muncă de 8 ore etc. este o mişcare <i>politică</i>. În felul acesta, din mişcările economice dispersate ale muncitorilor ia naştere pretutindeni o mişcare <i>politică</i>, adică o mişcare a <i>clasei</i> care urmăreşte să-şi impună interesele într-o formă generală, într-o formă în care forţa coercitivă se aplică întregii societăţi. Dacă aceste mişcări presupun o anumită organizare prealabilă, ele reprezintă, la rândul lor, în aceeaşi măsură, şi un mijloc de dezvoltare a acestei organizări.</p>', '<p>Acolo unde clasa muncitoare nu a obţinut încă în organizarea ei suficiente succese pentru a întreprinde o campanie hotărâtoare împotriva puterii colective, adică împotriva puterii politice a claselor dominante, ea va trebui în orice caz pregătită în vederea acestui scop printr-o agitaţie neîntreruptă împotriva acestei puteri şi prin adoptarea unei atitudini ostile faţă de politica claselor dominante.\r\n</p>'],
'idChr': '3.05text',
'title': ``,
'info': 'Marx (1871): Către Friedrich Bolte',
},
{'year': '1877',
'image': 'marxo',
'content': ['<p class="mid" style="text-align: center;">Marx către Wilhelm Blos</p>', '<p class="right" style="text-align: right;">10 noiembrie 1877</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="cit103"></a>Nici unul, nici altul <a href="javascript:void(0);" id="n211">[211]</a> nu dăm o para chioară pe popularitate. Iată, de pildă, o dovadă: din repulsie faţă de orice formă de manifestare a cultului personalităţii, în perioada existenţei Internaţionalei eu nu am îngăduit niciodată ca numeroasele manifestări în care mi se recunoşteau meritele şi cu care eram asaltat din diferite ţări, să devină publice, nici măcar nu am răspuns vreodată la ele, decât foarte rar, printr-o mustrare. Intrarea în asociaţia secretă a comuniştilor, <a href="javascript:void(0);" id="n212">[212]</a> Engels şi cu mine am condiţionat-o de scoaterea din statut a tot ce ar întreţine mitul autorităţii. (Ulterior, Lassalle a acţionat exact în direcţia opusă.)\r\n</p>'],
'idChr': '3.06text',
'title': ``,
'info': 'Marx (1877): Către Wilhelm Blos',
},
{'year': '1872',
'image': 'marx',
'content': ['<p>În secolul al XVIII-lea, regii şi potentaţii aveau obiceiul să se întrunească la Haga pentru a discuta interesele dinastiilor lor.</p>', '<p>Şi tocmai acolo am hotărât noi, în pofida tuturor încercărilor de intimidare, să convocăm congresul nostru muncitoresc. Tocmai acolo, în mijlocul populaţiei celei mai reacţionare, am vrut să confirmăm viabilitatea şi popularitatea marii noastre Asociaţii, <a href="javascript:void(0);" id="n213">[213]</a> precum şi speranţele în viitorul ei.</p>', '<p>Când hotărârea noastră a devenit cunoscută, s-a spus că am fi trimis emisari pentru pregătirea terenului. Da, nu negăm că avem emisari pretutindeni, dar în majoritatea cazurilor nu-i cunoaştem. Emisarii noştri la Haga nu sunt alţii decât muncitorii care muncesc la Haga tot atât de greu ca şi emisarii noştri din Amsterdam; şi acolo şi aici ei sunt muncitori care lucrează câte 16 ore pe zi. Aceştia sunt emisarii noştri, alţii nu avem; şi în toate ţările, oriunde ne-am duce, ei sunt întotdeauna gata să ne întâmpine cu braţele deschise, deoarece înţeleg foarte repede că noi urmărim îmbunătăţirea situaţiei lor.</p>', '<p>Congresul de la Haga a realizat trei lucruri importante:</p>', '<p>El a proclamat necesitatea pentru clasa muncitoare de a duce aceeaşi luptă pe tărâm politic împotriva vechii societăţi, care se prăbuşeşte, ca şi pe tărâm social; şi ne putem felicita că de azi înainte această rezoluţie a Conferinţei de la Londra este inclusă în Statutul nostru.</p>', '<p>În rândurile noastre se formase un grup care preconiza abţinerea muncitorilor de la activitatea politică.</p>', '<p>Am socotit de datoria noastră să explicăm cât de periculoase şi de funeste sunt asemenea principii pentru cauza noastră.</p>', '<p>Într-o bună zi, muncitorul va trebui să ia puterea politică în mâinile sale, pentru a statornici noua organizare a muncii; el va trebui să răstoarne vechea politică pe care se sprijină vechile instituţii dacă nu vrea ca, asemenea primilor creştini, care au dispreţuit şi au respins politica, să renunţe la împărăţia lui în această lume.</p>', '<p>Dar noi n-am afirmat niciodată că pentru a atinge acest scop trebuie folosite în toate cazurile mijloace identice.</p>', '<p>Noi ştim că trebuie să se ţină seama de instituţiile, moravurile şi tradiţiile existente în diferite ţări; şi nu negăm că există ţări, cum sunt America, Anglia şi, dacă aş cunoaşte mai bine instituţiile voastre, aş mai adăuga, poate, şi Olanda, în care muncitorii îşi pot atinge scopul prin mijloace paşnice. Dar dacă acest lucru este adevărat, trebuie, de asemenea, să recunoaştem că în majoritatea ţărilor de pe continent forţa trebuie să servească drept pârghie revoluţiei noastre; pentru a instaura domnia muncii va trebui să recurgem pentru un timp la forţă.</p>', '<p>Congresul de la Haga a învestit Consiliul General cu noi şi mai largi împuterniciri. Într-adevăr, într-un moment în care suveranii se întrunesc la Berlin, unde aceşti reprezentanţi puternici ai feudalismului şi ai runei epoci trecute urmează să adopte împotriva noastră noi măsuri represive, mai aspre, într-un moment în care se organizează noi persecuţii, Congresul de la Haga a socotit înţelept şi necesar să lărgească împuternicirile Consiliului său General şi să centralizeze în vederea luptei iminente activitatea noastră, care, dacă ar avea un caracter izolat, ar fi infructuoasă. De altfel, pe cine, în afară de duşmanii noştri, ar putea să îngrijoreze împuternicirile date Consiliului General? Dispune el oare de un aparat birocratic sau de o poliţie înarmată pentru a se face ascultat? Oare nu este pur morală autoritatea lui? Şi nu supune el oare hotărârile sale federaţiilor, care au menirea să le aducă la îndeplinire? Regii, în asemenea condiţii, adică fără armată, fără poliţie, fără tribunale, în ziua în care puterea lor s-ar reduce numai la influenţă morală şi la autoritate morală, ar constitui o piedică de mică importanţă în calea revoluţiei.</p>', '<p>Şi, în sfârşit, Congresul de la Haga a mutat la New York sediul Consiliului General. <a href="javascript:void(0);" id="n214">[214]</a> Se pare că mulţi oameni, şi chiar prieteni de-ai noştri, s-au mirat de această hotărâre. Ei uită, probabil, că America devine o lume prin excelenţă a muncitorilor, că în fiecare an o jumătate de milion de muncitori emigrează pe acest al doilea continent şi că Internaţionala trebuie să prindă rădăcini puternice pe acest pământ, unde predomină muncitorii. De altfel, hotărârea congresului dă Consiliului General dreptul de a coopta pe acei membri pe care-i consideră necesari şi folositori cauzei comune. Să ne bizuim deci pe înţelepciunea lui şi să sperăm că va şti să aleagă oameni care să fie la înălţimea sarcinilor lor, capabili să ţină sus steagul Asociaţiei noastre în Europa.</p>', '<p>Cetăţeni! Să nu uităm principiul de bază al Internaţionalei — solidaritatea. Vom atinge scopul măreţ spre care tindem dacă în rândurile muncitorilor din toate ţările vom statornici pe temelii trainice acest principiu dătător de viaţă. Revoluţia trebuie să fie solidară, acesta este unul din învăţămintele trase din marele exemplu al Comunei din Paris, care a căzut pentru că în nici unul din centrele principale, la Berlin, Madrid etc., n-a izbucnit concomitent o mare mişcare revoluţionară care să corespundă acestei încleştări supreme a proletariatului parizian.</p>', '<p>În ceea ce mă priveşte, voi continua să-mi îndeplinesc datoria şi să lupt neobosit pentru statornicirea acestei solidarităţi a tuturor muncitorilor, care va aduce atâtea roade în viitor. Nu, eu nu mă retrag din Internaţională, şi tot restul vieţii mele va fi închinat, ca şi activitatea mea de până acum, triumfului ideilor sociale, care, fiţi siguri, vor duce — mai devreme sau mai târziu — la dominaţia proletariatului în întreaga lume.\r\n</p>'],
'idChr': '3.07text',
'title': ``,
'info': 'Marx (1872): Cu privire la Congresul de la Haga',
},
{'year': '1873',
'image': 'engels',
'content': ['<p class="mid" style="text-align: center;">Engels către August Bebel</p>', '<p class="right" style="text-align: right;">20 iunie 1873</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În ceea ce priveşte poziţia partidului faţă de lassalleanism, desigur că dumneata eşti în măsură să apreciezi mai bine decât noi ce tactică trebuie adoptată, mai ales în anumite cazuri. Dar mai trebuie avut în vedere un lucru. Atunci când, cum e cazul dumitale, faci oarecum concurenţă Uniunii generale a muncitorilor germani, se poate lesne întâmpla să ţii prea mult seama de concurent şi să te deprinzi ca în toate împrejurările să te gândeşti în primul rând la el. Dar atât Uniunea generală a muncitorilor germani, cât şi Partidul muncitoresc social-democrat nu reprezintă, luate la un loc, decât o foarte mică minoritate a clasei muncitoare germane. După părerea noastră — confirmată de o practică îndelungată —, tactica justă în propagandă nu este de a scoate de sub influenţa adversarului câţiva oameni sau grupuri de oameni, ci de a acţiona asupra maselor largi, încă neangajate. Un novice scos din starea de înapoiere valorează mai mult decât zece transfugi lassalleeni, care aduc întotdeauna în partid elementele orientării lor greşite. Dacă s-ar putea atrage numai masele fără <i>conducătorii lor locali</i>, ar fi ceva. Aşa însă trebuie să accepţi întotdeauna o grămadă de conducători din aceştia, pe care manifestările lor publice din trecut, dacă nu chiar concepţiile lor din trecut, îi obligă să demonstreze în primul rând că n-au renunţat la principiile lor şi că, dimpotrivă, Partidul muncitoresc social-democrat predică <i>adevăratul</i> lassalleanism. Asta a şi fost nenorocirea la Eisenach — pe atunci, poate, inevitabilă; dar că aceste elemente au dăunat partidului este un lucru cert, şi nu ştiu dacă şi fără ele partidul nu ar fi fost astăzi cel puţin tot atât de puternic. În orice caz, după mine, ar fi o nenorocire dacă poziţia acestor elemente ar primi întăriri.</p>', '<p>Nu trebuie să ne inducă în eroare zarva care se face în jurul „unificării“. Tocmai cei care agită cel mai mult această lozincă sunt cei mai mari scizionişti: de pildă, bakuniştii din Jura elveţiană, iniţiatorii tuturor sciziunilor, care nu fac pentru nimic atâta gălăgie ca pentru unificare. Aceşti fanatici ai unificării sunt fie nişte oameni limitaţi, care vor să facă un talmeş-balmeş care nu are nevoie decât să se sedimenteze pentru ca deosebirile să apară şi mai pregnant, căci vor fi toţi în aceeaşi oală (în Germania aveţi un bun exemplu în persoana celor care propovăduiesc împăcarea muncitorilor cu mica burghezie), fie oameni care inconştient (ca, de pildă, Mülberger) sau conştient vor să falsifice mişcarea. Iată de ce în anumite momente cei mai aprigi sectarişti, cei mai mari scandalagii şi ticăloşi ţipă cel mai tare, cerând unificarea. Nu am avut în viaţa noastră cu nimeni greutăţi şi necazuri mai mari decât cu zgomotoşii predicatori ai unificării.</p>', '<p>Fireşte că orice conducere de partid doreşte să aibă succese, ceea ce e foarte bine. Dar sunt împrejurări în care trebuie să ai curajul să sacrifici succesul <i>imediat</i> pentru probleme mai importante. În speţă, un partid ca al nostru, al cărui succes final este absolut sigur, un partid care s-a dezvoltat atât de mult în timpul nostru şi sub ochii noştri, nu are neapărat şi întotdeauna nevoie de succese imediate. Să luăm, de exemplu, Internaţionala. După Comună, ea a avut un succes imens. Burghezii înspăimântaţi o declarau atotputernică. Marea masă a membrilor Internaţionalei credea că această situaţie va dăinui la infinit. Noi ştiam însă foarte bine că balonul <i>trebuia</i> să plesnească. Toată pleava se aciuase în Internaţională. Sectariştii din rândurile ei prosperau, abuzau de Internaţională în speranţa că li se vor tolera orice prostii şi ticăloşii. Noi nu am admis aşa ceva. Ştiind bine că balonul tot trebuia să plesnească odată şi odată, preocuparea noastră nu a fost amânarea catastrofei, ci grija ca Internaţionala să iasă nepătată şi nefalsificată. Balonul a plesnit la Haga şi, după cum ştii, majoritatea delegaţilor la congres s-au întors pe la casele lor amarnic dezamăgiţi. Şi totuşi, aproape toţi aceşti dezamăgiţi, care îşi închipuiseră că vor găsi în Internaţională idealul fraternizării şi împăcării generale, au avut parte la ei acasă de scandaluri mult mai mari decât cel care izbucnise la Haga! Acum scandalagiii sectarişti predică împăcarea şi ne defăimează, numindu-ne intoleranţi şi dictatori! Dacă am fi avut însă la Haga o atitudine împăciuitoristă şi am fi împiedicat producerea sciziunii, care ar fi fost rezultatul? Sectariştii, şi mai ales bakuniştii, ar fi avut un an întreg pentru a comite în numele Internaţionalei prostii şi ticăloşii mult mai grave, muncitorii din ţările cele mai înaintate s-ar fi îndepărtat scârbiţi, balonul n-ar fi plesnit, ci s-ar fi dezumflat încetul cu încetul din cauza înţepăturilor de ace, iar congresul următor, la care în orice caz s-ar fi declanşat criza, s-ar fi transformat într-un scandal al celor mai ordinare personaje, deoarece la Haga <i>principiul</i> ar fi fost sacrificat. Atunci Internaţionala, într-adevăr, ar fi pierit — ar fi pierit din cauza „unităţii“! — În loc de aceasta, am înlăturat, într-un mod care ne face cinste, elementele putrede; membrii Comunei care au asistat la ultima şedinţă, cea hotărâtoare, au spus că nici o şedinţă a Comunei nu le-a făcut o impresie atât de puternică ca această judecată a trădătorilor proletariatului european; i-am lăsat timp de zece luni să mintă din răsputeri, să defăimeze, să urzească intrigi şi unde au ajuns? În prezent, aceşti pretinşi reprezentanţi ai marii majorităţi a Internaţionalei declară ei înşişi că nu îndrăznesc să vină la viitorul congres. (Amănunte într-un articol care va fi expediat ziarului „V[ol]ksst[aa]t“ odată cu prezenta.) Iar dacă ar trebui s-o luăm de la început, am proceda absolut la fel; greşelile tactice sunt, fireşte, întotdeauna posibile.</p>', '<p>În orice caz, sunt convins că cu timpul elementele cele mai înaintate din rândurile lassalleenilor vor veni chiar ele la voi, aşa că am da dovadă de lipsă de înţelepciune dacă s-ar culege rodul înainte de a se fi copt, cum vor partizanii unificării.</p>', '<p>De altfel a spus-o încă bătrânul Hegel: un partid dovedeşte că e victorios prin faptul că, <i>scindându-se</i>, poate suporta sciziunea. Mişcarea proletariatului parcurge în mod necesar diferite trepte de dezvoltare; pe fiecare treaptă rămân oameni care nu merg mai departe; numai astfel se explică de ce „solidaritatea proletariatului“ se înfăptuieşte în realitate pretutindeni prin diferite grupări de partid, care se războiesc pe viaţă şi pe moarte, asemenea sectelor creştine din Imperiul roman în timpul celor mai cumplite persecuţii.</p>', '<p>Nu trebuie să uiţi, de asemenea, nici faptul că dacă, de pildă, „Neuer [Social-Demokrat]“ are mai mulţi abonaţi decât „Volksstaat“, aceasta se explică prin aceea că fiecare <i>sectă</i> este în mod inevitabil fanatică şi, datorită acestui fanatism, obţine, mai ales acolo unde ea constituie o noutate (de pildă, Uniunea generală a muncitorilor germani în Schleswig-Holstein), succese imediate mult mai mari decât partidul, care, fără nici un fel de originalităţi sectariste, reprezintă pur şi simplu adevărata mişcare. Dar nici fanatismul nu este veşnic.</p>'],
'idChr': '3.08.01text',
'title': ``,
'info': 'Engels (1873): Către August Bebel',
},
{'year': '1875',
'image': 'engels',
'content': ['<p class="mid" style="text-align: center;">Engels către August Bebel</p>', '<p class="right" style="text-align: right;">18—28 martie 1875</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Mă întrebi care e părerea noastră despre povestea cu unificarea? Din păcate, ne-am aflat în aceeaşi situaţie ca şi d-ta. Nici Liebknecht, nici altcineva nu ne-a comunicat nimic; de aceea, nici noi nu ştim mai mult decât scrie în ziare, iar în ele nu s-a spus nimic până acum vreo opt zile, când a apărut proiectul de program. E drept, nu mică ne-a fost mirarea la apariţia lui.</p>', '<p>Partidul nostru a întins de atâtea ori lassalleenilor mâna în vederea unei concilieri sau, cel puţin, a unei colaborări şi a fost de atâtea ori respins cu neobrăzare de tipi ca Hasenclever, Hasselmann şi Tölcke, încât până şi un copil putea trage de aici concluzia că, dacă aceşti domni vin acum ei înşişi să propună o împăcare, înseamnă că au ajuns la mare ananghie. Având însă în vedere caracterul îndeobşte cunoscut al acestor oameni, este de datoria noastră să ne folosim de situaţia dificilă în care se află pentru a obţine toate garanţiile posibile ca aceşti domni să nu-şi consolideze din nou în ochii muncitorilor, pe seama partidului nostru, poziţiile lor zdruncinate. Ar fi trebuit să fie primiţi cu maximă răceală şi suspiciune, unificarea ar fi trebuit să fie condiţionată de măsura în care erau dispuşi să renunţe la lozincile lor sectare şi la „ajutorul statului“ şi să adopte în esenţă Programul de la Eisenach din 1869 sau o ediţie îmbunătăţită a acestuia, adaptată momentului respectiv. Sub aspect teoretic, adică în domeniul hotărâtor pentru program, partidul nostru <i>n-ar avea absolut nimic de învăţat</i> de la lassalleeni; în schimb, aceştia ar avea, fireşte, ce învăţa de la partidul nostru. Ca primă condiţie a unificării trebuia să li se impună să înceteze de a mai fi sectari, lassalleeni, cu alte cuvinte ca, înainte de toate, să renunţe complet la panaceul universal al ajutorului statului sau, cel puţin, să-l considere o măsură de trecere, subordonată, alături de multe altele posibile. Proiectul de program dovedeşte că oamenii noştri, care din punct de vedere teoretic sunt de o sută de ori superiori liderilor lassalleeni, s-au dovedit a le fi tot de atâtea ori inferiori în ceea ce priveşte abilitatea politică; „cinstiţii“ au fost încă o dată groaznic traşi pe sfoară de către cei necinstiţi.</p>', '<p>În primul rând, e adoptată teza lassalleană grandilocventă dar greşită din punct de vedere istoric, că, faţă de clasa muncitoare, toate celelalte clase nu reprezintă decât o masă reacţionară. Această teză este valabilă numai în unele cazuri excepţionale, de pildă într-o revoluţie proletară cum a fost Comuna sau într-o ţară în care nu numai burghezia a format statul şi societatea după chipul şi asemănarea ei, dar în care şi mica burghezie democrată a dus, la rândul ei, această transformare până la ultimele ei consecinţe. Dacă, de exemplu, în Germania, mica burghezie democrată ar fi făcut parte din această masă reacţionară, cum ar fi putut Partidul muncitoresc social-democrat să meargă ani de zile mână în mână cu ea, cu Partidul popular? Cum ar fi putut „Volksstaat“ să-şi soarbă aproape întregul conţinut politic din ziarul democrat mic-burghez „Frankfurter Zeitung“? Şi cum ar fi fost posibil ca în acest program să se includă nu mai puţin de şapte revendicări care corespund direct şi textual programului Partidului popular şi al democraţiei mic-burgheze? Mă refer la cele şapte revendicări politice: 1—5 şi 1—2, din care nu este una care să nu fie <i>burghezo</i>-democratică.</p>', '<p>În al doilea rând, principiul internaţionalităţii mişcării muncitoreşti este, practic, total respins atunci când e vorba de prezent, şi este respins tocmai de acei oameni care timp de cinci ani şi în împrejurările cele mai dificile au aplicat acest principiu în modul cel mai strălucit. Faptul că muncitorii germani s-au situat în fruntea mişcării europene se datoreşte <i>mai ales</i> atitudinii lor cu adevărat internaţionaliste în timpul războiului; nici un alt proletariat nu s-ar fi putut comporta atât de bine. Şi acum, tocmai lor li se propune să renege acest principiu, să-l renege în momentul când pretutindeni în străinătate muncitorii încep să-l sublinieze, în aceeaşi măsură în care guvernele se străduiesc să înăbuşe orice încercare de a-l pune în aplicare în cadrul vreunei organizaţii! Şi ce mai rămâne, în cele din urmă, din internaţionalismul mişcării muncitoreşti? Doar o slabă perspectivă, şi nu a unei colaborări viitoare a muncitorilor europeni în vederea eliberării lor — nu, ci a unei viitoare „înfrăţiri internaţionale a popoarelor“, a „Statelor Unite ale Europei“, preconizate de domnii burghezi din Liga păcii!</p>', '<p>Fireşte, nici nu era nevoie să se vorbească despre Internaţională ca atare. Dar ar fi trebuit, cel puţin, să nu se fi făcut un pas înapoi faţă de Programul din 1869 şi să se spună, de pildă: <i>deşi</i> partidul muncitoresc german acţionează <i>în primul rând</i> în cadrul frontierelor de stat care-i sunt date (el nu are dreptul să vorbească în numele proletariatului european şi, mai ales, să susţină ceva fals), el este conştient de solidaritatea sa cu muncitorii din toate ţările şi va fi întotdeauna gata să-şi îndeplinească, ca şi până acum, îndatoririle care decurg din această solidaritate. Asemenea îndatoriri există chiar şi fără să te proclami sau să te consideri ca făcând parte din „Internaţională“, de pildă sprijinirea greviştilor şi zădărnicirea acţiunilor spărgătorilor de greve, grija ca organele de partid să-i ţină pe muncitorii germani la curent cu mişcarea din străinătate, agitaţia împotriva războaielor dinastice, în pregătire sau iminente, iar în timpul lor, o tactică asemănătoare celei folosite în mod exemplar în 1870 şi 1871 etc.</p>', '<p>În al treilea rând, oamenii noştri au acceptat să li se impună „legea de aramă a salariului“ a lui Lassalle, întemeiată pe o concepţie economică complet perimată, şi anume aceea că muncitorul primeşte în medie numai <i>minimul</i> de salariu, şi aceasta din cauză că, potrivit teoriei populaţiei a lui Malthus, există întotdeauna un surplus de muncitori (aceasta era argumentarea lui Lassalle). Or, în „Capitalul“, Marx a dovedit până în detaliu că legile care reglementează salariul sunt deosebit de complexe, că, în funcţie de împrejurări, precumpăneşte când una, când alta, că, prin urmare, ele nu sunt nicidecum de aramă, ci, dimpotrivă, foarte elastice şi că, în general, această problemă nu poate fi rezolvată în câteva cuvinte, cum şi-a închipuit Lassalle. Lipsa de temeinicie a fundamentării malthusianiste a legii copiate de Lassalle de la Malthus şi Ricardo (denaturându-l pe acesta din urmă), aşa cum este citată, de pildă, în „Cartea de citire pentru muncitori“, la pagina 5, dintr-o altă broşură a lui Lassalle, Marx a demonstrat-o în mod amănunţit în capitolul consacrat „procesului de acumulare a capitalului“. Adoptarea „legii de aramă“ a lui Lassalle echivalează deci cu recunoaşterea unei teze greşite şi a fundamentării greşite a acesteia.</p>', '<p>În al patrulea rând, programul formulează drept <i>unică</i> revendicare <i>socială</i> ajutorul din partea statului sub forma sa cea mai nedisimulată, aşa cum a furat-o Lassalle de la Buchez. Şi asta după ce Bracke a demonstrat foarte bine întreaga inconsistenţă a acestei revendicări, după ce aproape toţi, dacă nu chiar toţi oratorii partidului nostru au fost nevoiţi, în lupta cu lassalleenii, să se ridice împotriva acestui „ajutor al statului“! Partidul nostru nici că se putea umili mai mult. Internaţionalismul redus la nivelul lui Amand Goegg, socialismul limitat la nivelul republicanului burghez Buchez, care a lansat această revendicare <i>în opoziţie cu socialiştii</i>, pentru a-i provoca la luptă!</p>', '<p>În cel mai bun caz însă, „ajutorul statului“ în sensul lassallean nu reprezintă decât <i>una</i> din numeroasele măsuri în vederea atingerii ţelului, ceea ce aici, în proiectul de program, este exprimat prin cuvintele neputincioase: „pentru a păşi pe drumul soluţionării problemei sociale“, ca şi cum pentru noi ar mai exista o <i>problemă</i> socială <i>nesoluţionată</i> din punct de vedere teoretic! Prin urmare, dacă se spune: „Partidul muncitoresc german tinde spre desfiinţarea muncii salariate, şi, implicit, spre desfiinţarea deosebirilor de clasă prin realizarea producţiei colective în industrie şi în agricultură şi pe scară naţională; el susţine orice măsură care poate duce la atingerea acestui ţel“, nici un lassallean nu poate avea ceva de obiectat.</p>', '<p>În al cincilea rând, nu se pomeneşte nimic despre organizarea, cu ajutorul sindicatelor, a clasei muncitoare ca clasă. Iar aceasta este un punct absolut esenţial, căci sindicatele sunt adevărata organizaţie de clasă a proletariatului, în cadrul căreia el îşi duce lupta de zi cu zi împotriva capitalului; sindicatele constituie pentru el o şcoală, pe care astăzi nici cea mai sălbatică reacţiune (ca cea de acum de la Paris) nu o mai poate suprima. Având în vedere importanţa pe care această organizaţie a ajuns s-o aibă şi în Germania, considerăm că ar fi absolut necesar să o menţionăm în program şi, pe cât posibil, să-i rezervăm un loc în organizarea partidului.</p>', '<p>Iată ce au făcut oamenii noştri pentru a fi pe placul lassalleenilor. Şi ce concesii au făcut ceilalţi? Au admis ca în program să figureze o mulţime de <i>revendicări pur democratice</i>, destul de confuze, din care unele nu sunt decât chestie de modă, ca, de pildă, „legiferarea de către popor“, care există în Elveţia şi aduce mai multă pagubă decât folos, dacă în genere aduce ceva. <i>Administrarea</i> de către popor, asta ar mai avea un sens. De asemenea, lipseşte prima condiţie a oricărei libertăţi: responsabilitatea tuturor funcţionarilor pentru toate actele lor oficiale, privind oricare cetăţean, în faţa tribunalelor ordinare şi potrivit dreptului comun. Despre faptul că revendicări cum ar fi libertatea ştiinţei, libertatea conştiinţei figurează în orice program burghez liberal, iar aici fac oarecum notă discordantă, nici nu mai vreau să vorbesc.</p>', '<p>Statul popular liber s-a transformat în stat liber. În accepţia gramaticală a acestor cuvinte, stat liber înseamnă un stat care este liber faţă de cetăţenii săi, prin urmare, un stat cu o formă de guvernământ despotică. Ar trebui să se renunţe la toată flecăreala despre stat, mai ales de la Comună încoace, care nu a mai fost un stat în adevăratul înţeles al cuvântului. Destul ne-au scos ochii anarhiştii cu <i>statul popular</i>, deşi încă în lucrarea lui Marx împotriva lui Proudhon şi apoi în „Manifestul Comunist“ se spune de-a dreptul că, odată cu instaurarea orânduirii sociale socialiste, statul se dizolvă de la sine (sich auflöst) şi dispare. Statul nefiind decât o instituţie de tranzit, folosită în luptă, în revoluţie, pentru a-i reprima prin violenţă pe adversari, este o curată absurditate să se vorbească despre statul popular liber; atâta timp cât proletariatul mai <i>are nevoie</i> de stat, el are nevoie de acesta nu în interesul libertăţii, ci în vederea reprimării adversarilor săi, şi de îndată ce va putea fi vorba de libertate, statul ca atare va înceta să mai existe. De aceea am propune ca în loc de <i>stat</i> să se pună peste tot „Gemeinwesen“ [comunitate, obşte], minunat cuvânt german vechi, care corespunde perfect cuvântului francez „commune“ [comună].</p>', '<p>„Înlăturarea oricărei inegalităţi sociale şi politice“ este, de asemenea, o frază nefericit aleasă în locul: „desfiinţării tuturor deosebirilor de clasă“. Între diferite ţări, provincii şi chiar localităţi va exista întotdeauna o <i>oarecare</i> inegalitate a condiţiilor de viaţă, care va putea fi redusă la minimum, dar niciodată nu va putea fi înlăturată în întregime. Locuitorii Alpilor vor avea întotdeauna alte condiţii de viaţă decât cei de la şes. Concepţia despre societatea socialistă ca despre o împărăţie a <i>egalităţii</i> este o concepţie franceză unilaterală, care se sprijină pe vechea lozincă „libertate, egalitate, fraternitate“, o concepţie <i>care ca treaptă de dezvoltare</i> era la timpul şi locul ei justificată, dar care, ca toate dogmele unilaterale ale fostelor şcoli socialiste, acum trebuie să fie depăşită, deoarece nu face altceva decât să semene confuzie şi deoarece în prezent au fost găsite moduri mai precise de a expune această problemă.</p>', '<p>Închei, deşi aproape fiecare cuvânt din acest program, redactat fără nerv şi fără vlagă, poate fi criticat. El se prezintă în aşa fel, încât, dacă va fi adoptat, Marx şi cu mine nu vom consimţi <i>niciodată</i> să aderăm la <i>noul</i> partid creat pe această bază şi va trebui să chibzuim foarte serios la atitudinea pe care va urma s-o adoptăm — chiar şi public — faţă de el. Gândeşte-te că în străinătate noi suntem făcuţi răspunzători pentru toate manifestările şi acţiunile Partidului muncitoresc social-democrat german. Aşa, de pildă, Bakunin, în lucrarea sa „Statul şi anarhia“, ne face pe noi răspunzători pentru fiecare cuvânt nechibzuit pe care l-a rostit sau l-a scris Liebknecht de la fondarea săptămânalului „Demokratisches Wochenblatt“. Lumea îşi închipuie că noi dirijăm de aici întreaga mişcare, or, d-ta ştii tot atât de bine ca şi mine că nu ne-am amestecat aproape niciodată câtuşi de puţin în treburile interne ale partidului, şi dacă am făcut-o, atunci a fost numai pentru a corecta, în măsura în care era posibil, greşeli care, după părerea noastră, au fost comise, şi încă <i>numai</i> pe acelea de <i>natură teoretică</i>. D-ta însuţi vei ajunge să înţelegi că acest program reprezintă o cotitură care ne-ar putea determina foarte uşor să ne declinăm orice răspundere pentru partidul care l-ar recunoaşte.</p>', '<p>În general, programul oficial al unui partid are mai puţină importanţă decât ceea ce face partidul în realitate. Dar un program <i>nou</i> reprezintă, totuşi, întotdeauna un drapel arborat în mod public, iar lumea judecă partidul după el. De aceea, programul n-ar trebui în nici un caz să însemne un pas înapoi, cum este acest proiect în comparaţie cu Programul de la Eisenach. Ar trebui, totuşi, să se aibă în vedere şi ceea ce vor spune muncitorii din alte ţări despre acest program, impresia pe care o va produce această capitulare a întregului proletariat socialist german în faţa lassalleanismului.</p>', '<p>Totodată, sunt convins că o unificare realizată pe <i>această</i> bază nu va dura nici măcar un an. Vor consimţi oare minţile cele mai luminate ale partidului nostru să repete tezele lassalleene învăţate pe de rost despre legea de aramă a salariului şi despre ajutorul statului? Aş vrea să te văd, de pildă, pe d-ta în acest rol! Şi chiar dacă s-ar preta la aşa ceva, ascultătorii lor i-ar fluiera. Şi totuşi, sunt încredinţat că lassalleenii insistă tocmai asupra <i>acestor</i> puncte ale programului, tot aşa cum insista cămătarul Shylock asupra funtului lui de carne. Sciziunea se va produce, dar aceasta va face ca indivizi ca Hasselmann, Hasenclever, Tölcke &amp; Comp. „să ajungă“ din nou „cinstiţi“; din sciziune noi vom ieşi mai slabi, iar lassalleenii mai puternici; partidul nostru îşi va pierde puritatea politică şi niciodată nu se va mai putea ridica energic împotriva frazeologiei lassalleene, pe care el însuşi şi-a înscris-o pentru câtăva vreme pe drapel, iar dacă lassalleenii vor declara din nou că ei sunt adevăratul şi unicul partid muncitoresc, iar adepţii noştri reprezintă burghezia, atunci ei vor putea invoca acest program. Toate măsurile socialiste pe care le implică <i>le</i> aparţin, iar partidul <i>nostru</i> nu a introdus decât revendicări ale democraţiei mic-burgheze, pe care <i>tot el</i> o caracterizează în acelaşi program drept o parte a „masei reacţionare“.</p>'],
'idChr': '3.08.02text',
'title': ``,
'info': 'Engels (1875): Către August Bebel',
},
{'year': '1882',
'image': 'engels',
'content': ['<p class="mid" style="text-align: center;">Engels către August Bebel</p>', '<p class="right" style="text-align: right;">28 octombrie 1882</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dintre articolele lui V[ollmar], în special primul mi-a plăcut foarte mult, datorită replicii meritate la adresa domnilor tânguitori din „aripa de dreapta“, care se agită pentru a obţine abrogarea legii excepţionale împotriva socialiştilor, chiar în condiţii care pentru partid ar fi mai dezavantajoase decât însăşi legea împotriva socialiştilor, în ideea ca, astfel, să se ajungă din nou la înfiinţarea unor ziare a la „Gerichtszeitung“ şi, totodată, la vechile oale cu carne din Egipt ale publicisticii. Acestor domni — şi numai împotriva lor erau îndreptate articolele — ar fi fost, după părerea mea, foarte indicat să li se arate că abrogarea <i>de bună voie</i> a legii împotriva socialiştilor poate foarte bine să fie făcută în condiţii care înrăutăţesc situaţia <i>partidului;</i> trebuia să se sublinieze că cerşind şi umilindu-ne avem cele mai puţine şanse de a scăpa de legea excepţională împotriva socialiştilor.</p>', '<p>De altfel, şi pentru mine, această problemă este o problemă academică. Cred că legea va fi măturată de evenimentele care vor aduce după ele revoluţia şi care nu pot întârzia prea mult.</p>', '<p>Cel de-al doilea articol l-am citit destul de în fugă, în timp ce vreo 2—3 persoane vorbeau într-una. Altminteri, după felul cum îşi reprezintă revoluţia, aş fi recunoscut influenţa franceză şi, implicit, pe V[ollmar] al nostru. Tu ai sesizat foarte bine acest aspect. Este, în sfârşit, realizarea visată a frazei despre „o singură masă reacţionară“. Toate partidele oficiale strânse într-un singur nod: noi — <i>aici</i>, socialiştii încolonaţi — <i>acolo;</i> o mare bătălie decisivă, victorie pe toată linia dintr-o singură lovitură. În realitate, lucrurile nu se petrec atât de simplu. În realitate, dimpotrivă, revoluţia începe, aşa cum remarci şi tu, prin aceea că marea majoritate a poporului, precum şi a partidelor oficiale se unesc <i>împotriva</i> guvernului, izolat ca urmare a acestui fapt, şi îl răstoarnă; şi numai după ce partidele oficiale care au putut să mai reziste se distrug luptându-se între ele, unele cu altele şi unul după celălalt, abia atunci intervine marea separare a lui V[ollmar] şi, o dată cu ea, şansa dominaţiei noastre. Dacă am vrea, ca V[ollmar], să începem imediat revoluţia cu <i>ultimul ei act</i>, ne-ar merge cumplit de rău.</p>', '<p>Pasajului final referitor la noua tactică nu i-am dat atunci prea multă atenţie — în orice caz, dacă iei în mână Codul penal, îţi dai seama că pasajul acesta conţine multe lucruri care te pot băga la zdup. Totuşi, n-are ce să strice dacă, ici-colo, câte unul exagerează în bine, când şi în cealaltă direcţie se păcătuieşte destul. Dacă eu am trecut prea uşor peste acest pasaj, în schimb, am impresia că tu l-ai luat prea în serios şi, din felul în care jubila Viereck în „Südd[eutsche] Post“, îţi poţi da seama cum încearcă aripa de dreapta să exploateze răspunsul tău. Eu nu cred că, sub influenţa articolelor lui Vollmar, oamenii noştri din Germania şi-au însuşit aşa, pur şi simplu, dintr-o dată, felul lui de a vorbi. Numai dezideratul formulat de Vollmar: „Noi ne organizăm în <i>secret“</i>, trebuie să fie neapărat respins.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În Franţa, sciziunea aşteptată mai de mult s-a produs. Colaborarea iniţială a lui Guesde si Lafargue cu Malon si Brousse nu putea fi evitată, desigur, la înfiinţarea partidului, dar Marx şi cu mine nu ne-am făcut niciodată iluzii asupra faptului că aceasta va putea fi de durată. Problema litigioasă este pur principială: lupta trebuie dusă ca o <i>luptă de clasă</i> a proletariatului împotriva burgheziei, sau se admite ca, în stil oportunist (sau, cum se numeşte în traducere socialistă: posibilist), să se renunţe la caracterul de clasă al mişcării şi la program în toate cazurile când, procedând astfel, se pot câştiga mai multe voturi şi mai mulţi „adepţi“? Malon şi Brousse s-au pronunţat pentru cea de-a doua alternativă; prin aceasta, ei au sacrificat caracterul proletar, de clasă, al mişcării şi au făcut inevitabilă ruptura. Cu atât mai bine. Dezvoltarea proletariatului este însoţită pretutindeni de lupte interne, iar Franţa, unde acum, pentru prima oară, se formează un partid muncitoresc, nu face excepţie. Noi, în Germania, am depăşit prima fază a acestei lupte interne (cu lassall[eenii]) şi acum ne aşteaptă altele. Unitatea este un lucru bun atâta timp cât există, dar sunt şi lucruri mai presus de unitate. Şi când o viaţă întreagă ai luptat, ca M[arx] şi ca mine, mai mult împotriva pretinşilor socialişti decât împotriva oricui altcuiva (căci burghezia am luat-o numai ca <i>clasă</i> şi aproape niciodată nu ne-am lăsat antrenaţi în ciocniri individuale cu burghezii), nu poţi să fii prea mâhnit că inevitabila luptă a izbucnit.</p>'],
'idChr': '3.08.03text',
'title': ``,
'info': 'Engels (1882): Către August Bebel',
},
{'year': '1875',
'image': 'marx',
'content': ['<h6 style="text-align: center;">Note marginale la programul partidului muncitoresc german</h6>', '<p class="mid" style="text-align: center;"><b>I</b></p>', '<blockquote>1. „Munca este izvorul oricărei avuţii şi al oricărei culturi, <i>şi întrucât</i> munca utilă este cu putinţă numai în societate şi prin societate, venitul provenit din muncă aparţine integral, pe bază de drepturi egale, tuturor membrilor societăţii“.</blockquote>', '<p><i>Prima parte a paragrafului:</i> „Munca este izvorul oricărei avuţii şi al oricărei culturi“.</p>', '<p>Munca <i>nu este izvorul</i> oricărei avuţii. <i>Natura</i> este izvorul valorilor de întrebuinţare (căci din ele se compune în fond avuţia materială!) în aceeaşi măsură ca şi munca, care ea însăşi nu este decât manifestarea unei forţe naturale, a forţei de muncă omeneşti. Fraza de mai sus se întâlneşte în orice abecedar şi este justă în măsura în care <i>se presupune</i> că munca este efectuată cu ajutorul obiectelor şi uneltelor corespunzătoare. Într-un program socialist însă nu trebuie admise asemenea fraze burgheze, care trec sub tăcere <i>condiţiile</i> fără de care nu ar avea nici un sens. Şi, în măsura în care omul are din capul locului o atitudine de proprietar faţă de natură, acest prim izvor al tuturor mijloacelor şi obiectelor de muncă, tratând-o ca pe ceva care-i aparţine, în aceeaşi măsură munca lui devine un izvor de valori de întrebuinţare, deci şi de avuţie. Burghezii au motive foarte temeinice să atribuie muncii o <i>putere creatoare supranaturală;</i> căci tocmai din determinarea naturală a muncii rezultă că omul care nu posedă altă proprietate decât forţa sa de muncă trebuie să fie în orice stare socială şi culturală sclavul celorlalţi oameni care au pus stăpânire pe condiţiile materiale de muncă. El poate munci numai cu permisiunea lor, deci poate trăi numai cu permisiunea lor.</p>', '<p>Dar să lăsăm acum această frază aşa cum e — bună, proastă —, mai mult proastă decât bună. La ce concluzie ne putem aştepta? Evident, la următoarea:</p>', '<p>„Întrucât munca este izvorul oricărei avuţii, nici un membru al societăţii nu-şi va putea însuşi avuţii decât însuşindu-şi produsul muncii. Prin urmare, dacă cineva nu munceşte, înseamnă că el trăieşte din munca altuia şi-şi însuşeşte şi cultura pe seama muncii altuia“.</p>', '<p>Când colo, cu ajutorul formulei <i>„şi întrucât“</i>, este adăugată o altă propoziţie, spre a se trage o concluzie din ea, şi nu din prima.</p>', '<p><i>A doua parte a paragrafului:</i> „Munca utilă este cu putinţă numai în societate şi prin societate“.</p>', '<p>Potrivit primei propoziţii, munca este izvorul oricărei avuţii şi al oricărei culturi, deci nici o societate nu este cu putinţă fără muncă. Acum aflăm, dimpotrivă, că nici o muncă „utilă“ nu este posibilă fără societate.</p>', '<p>Tot atât de bine s-ar fi putut spune că numai în societate munca inutilă sau chiar dăunătoare pentru colectivitate poate deveni o ramură de industrie, că numai în societate se poate trăi din trândăvie etc. etc. — pe scurt Rousseau putea fi copiat în întregime.</p>', '<p>Şi care este munca „utilă“? De bună seamă numai aceea care dă rezultatul util urmărit. Un sălbatic (şi omul, după ce a încetat să fie maimuţă, a devenit un sălbatic) care ucide un animal cu piatra, culege fructe etc. face muncă „utilă“.</p>', '<p><i>A treia parte: Concluzia:</i> „Şi întrucât munca utilă este cu putinţă numai în societate şi prin societate, venitul provenit din muncă aparţine integral, pe bază de drepturi egale, tuturor membrilor societăţii“.</p>', '<p>Frumoasă concluzie! Dacă munca utilă este cu putinţă numai în societate şi prin societate, venitul provenit din muncă aparţine societăţii, iar fiecărui muncitor îi revine numai atât cât nu e necesar pentru întreţinerea „condiţiei“ de muncă — societatea.</p>', '<p>Într-adevăr, această teză a fost susţinută în toate timpurile de apărătorii <i>orânduirii sociale respective</i>. Mai întâi vin pretenţiile cârmuirii cu tot ce ţine de ea, căci ea este doar organul social de menţinere a ordinii sociale; urmează apoi pretenţiile diferitelor feluri de proprietate privată, deoarece diferitele feluri de proprietate privată constituie bazele societăţii etc. Precum se vede, asemenea fraze goale pot fi întoarse şi răsucite în fel şi chip.</p>', '<p>O legătură cât de cât raţională între partea întâi şi a doua a paragrafului poate exista doar în următoarea redactare:</p>', '<p>„Munca devine izvor de avuţie şi de cultură numai ca muncă socială“, sau, ceea ce este acelaşi lucru, „în societate şi prin societate“.</p>', '<p>Această teză este incontestabil justă, căci, dacă munca individuală (presupunând existenţa condiţiilor ei materiale) poate produce valori de întrebuinţare, ea nu poate crea nici avuţii şi nici cultură.</p>', '<p>Dar tot atât de indiscutabilă este şi cealaltă teză:</p>', '<p>„Pe măsură ce munca se dezvoltă ca muncă socială, ea devenind astfel izvor de avuţie şi cultură, se dezvoltă şi sărăcia şi degradarea muncitorilor, avuţia şi cultura celor ce nu muncesc“.</p>', '<p>Aceasta este legea întregii istorii de până acum. Prin urmare, în locul unor fraze generale despre „muncă“ şi „societate“, trebuia arătat aici în mod limpede cum au fost, în sfârşit, create în actuala societate capitalistă condiţiile materiale şi celelalte condiţii care îi fac pe muncitori capabili să nimicească acest blestem social şi îi silesc s-o facă.</p>', '<p>De fapt însă, tot acest paragraf, nereuşit din punctul de vedere al formei şi greşit din punctul de vedere al conţinutului, nu a fost introdus aici decât pentru a înscrie ca primă lozincă pe steagul partidului formula lui Lassalle despre „venitul integral provenit din muncă“. Voi mai reveni asupra „venitului provenit din muncă“, asupra „dreptului egal“ etc, deoarece acelaşi lucru se repetă şi mai departe într-o formă puţin schimbată.</p>', '<blockquote>2. „În societatea actuală, mijloacele de muncă sunt monopolul clasei capitaliştilor. Dependenţa clasei muncitoare, determinată de acest fapt, este cauza mizeriei şi a aservirii sub toate formele“.</blockquote>', '<p>Paragraful acesta, împrumutat din Statutul Internaţionalei, este greşit în această redactare „corectată“.</p>', '<p>În societatea actuală mijloacele de muncă sunt monopolul proprietarilor funciari (monopolul proprietăţii funciare este chiar baza monopolului capitalului) <i>şi</i> al capitaliştilor. În pasajul respectiv, Statutul Internaţionalei nu numeşte nici pe prima, nici pe cea de-a doua clasă a monopoliştilor. El vorbeşte de <i>„monopolul asupra mijloacelor de muncă, adică asupra izvoarelor de existenţă“</i>. Adăugirea: „izvoarelor de existenţă“ arată cu prisosinţă că în mijloacele de muncă este cuprins şi pământul.</p>', '<p>Corectarea a fost făcută pentru că Lassalle, din motive cunoscute acum de toată lumea, ataca <i>numai</i> clasa capitaliştilor, nu şi pe proprietarii funciari. În Anglia, în majoritatea cazurilor, capitalistul nici nu este măcar proprietarul terenului pe care se află fabrica sa.</p>', '<blockquote>3. „Eliberarea muncii reclamă ridicarea mijloacelor de muncă la rangul de bun comun al societăţii şi reglementarea colectivă a muncii sociale totale cu o repartiţie justă a venitului provenit din muncă“.</blockquote>', '<p>„Ridicarea mijloacelor de muncă la rangul de bun comun“ vrea să însemne, probabil, „transformarea lor în bun comun“. Dar aceasta numai în treacăt.</p>', '<p>Ce este <i>„venitul provenit din muncă“?</i> Produsul muncii sau valoarea acestuia? Şi în al doilea caz este vorba de întreaga valoare a produsului sau numai de acea parte din valoare pe care munca a adăugat-o valorii mijloacelor de producţie consumate?</p>', '<p>„Venitul provenit din muncă“ este o noţiune confuză pe care Lassalle o foloseşte în locul unor noţiuni economice precise.</p>', '<p>Ce este repartiţia „justă“?</p>', '<p>Oare nu pretind burghezii că repartiţia actuală este „echitabilă“? Şi nu e ea oare de fapt singura repartiţie „echitabilă“ pe baza actualului mod de producţie? Oare relaţiile economice sunt reglementate de noţiuni de drept, şi nu dimpotrivă, nu relaţiile juridice decurg din cele economice? Nu au oare şi diferiţi sectanţi socialişti ideile cele mai variate despre repartiţia „justă“?</p>', '<p>Ca să ştim ce anume se înţelege în acest caz prin expresia „repartiţie echitabilă“, trebuie să comparăm primul paragraf cu paragraful din urmă. Acesta presupune o societate în care „mijloacele de muncă sunt un bun comun şi munca socială totală este reglementată în mod colectiv“, iar din primul paragraf reiese că „venitul provenit din muncă aparţine integral, pe bază de drepturi egale, tuturor membrilor societăţii“.</p>', '<p>„Tuturor membrilor societăţii“? Chiar şi celor care nu muncesc? Cum rămâne atunci cu „venitul integral provenit din muncă“? Numai membrilor societăţii care muncesc? Cum rămâne atunci cu „drepturile egale“ ale tuturor membrilor societăţii?</p>', '<p>Dar „toţi membrii societăţii“ şi „drepturile egale“ nu sunt, evident, decât vorbe goale. Esenţa constă în faptul că în această societate comunistă fiecare muncitor trebuie să primească, potrivit formulei lui Lassalle, „venitul integral provenit din muncă“.</p>', '<p>Dacă luăm expresia „venit provenit din muncă“ mai întâi în sensul de produs al muncii, atunci venitul colectiv provenit din muncă este <i>produsul social total</i>.</p>', '<p>Din el trebuie scăzut:</p>', '<p><i>În primul rând</i>, ceea ce este necesar pentru înlocuirea mijloacelor de producţie consumate.</p>', '<p><i>În al doilea rând</i>, o parte suplimentară pentru extinderea producţiei.</p>', '<p><i>În al treilea rând</i>, un fond de rezervă sau de asigurare împotriva accidentelor, a calamităţilor naturale etc.</p>', '<p>Aceste reţineri din „venitul integral provenit din muncă“ sunt o necesitate economică, iar cuantumul lor trebuie stabilit pe baza mijloacelor şi forţelor existente, în parte pe baza teoriei probabilităţilor, dar în nici un caz ele nu pot fi calculate pe considerente de echitate.</p>', '<p>Rămâne cealaltă parte a produsului total, destinată să servească drept mijloace de consum.</p>', '<p>Înainte de a se ajunge la o repartiţie individuală a acestei părţi, se mai scad:</p>', '<p><i>În primul rând, cheltuielile generale de administraţie, care nu ţin direct de producţie.</i></p>', '<p>Această parte va fi din capul locului considerabil redusă în comparaţie cu cât reprezintă în societatea actuală şi va scădea tot mai mult pe măsură ce se va dezvolta noua societate.</p>', '<p><i>În al doilea rând, ceea ce este destinat satisfacerii comune a unor trebuinţe</i>, ca, de pildă, şcoli, instituţii sanitare etc.</p>', '<p>Această parte va spori din capul locului în mod considerabil în comparaţie cu cât reprezintă în societatea actuală şi va creşte tot mai mult pe măsură ce se va dezvolta noua societate.</p>', '<p><i>În al treilea rând, fondurile pentru cei inapţi de muncă</i> etc., într-un cuvânt pentru tot ceea ce ţine astăzi de aşa-zisa asistenţă publică.</p>', '<p>Abia acum ajungem la „repartiţia“ pe care programul, sub influenţa lui Lassalle, o are în vedere în mod atât de limitat şi exclusiv, adică la acea parte a mijloacelor de consum care se împarte între producătorii individuali ai colectivităţii.</p>', '<p>„Venitul integral provenit din muncă“ s-a şi prefăcut, pe nesimţite, într-un „venit ciuntit“, deşi, direct sau indirect, producătorul beneficiază, în calitate de membru al societăţii, de ceea ce i se reţine ca persoană particulară.</p>', '<p>Aşa cum a dispărut fraza despre „venitul integral provenit din muncă“, dispare acum şi fraza despre „venitul provenit din muncă“ în general.</p>', '<p>Într-o societate întemeiată pe principiile colectivismului şi pe proprietatea obştească asupra mijloacelor de producţie, producătorii nu fac schimb de produse; de asemenea, munca cheltuită pentru crearea produselor nu mai apare <i>ca valoare</i> a acestor produse, ca o calitate materială a lor, deoarece acum, spre deosebire de societatea capitalistă, munca individuală apare nemijlocit, şi nu pe cale indirectă, ca o parte componentă a muncii sociale totale. Expresia „venit provenit din muncă“, inacceptabilă şi astăzi din cauza echivocului ei, îşi pierde astfel orice sens.</p>', '<p>Avem de-a face aici nu cu o societate comunistă care <i>s-a dezvoltat</i> pe propria-i bază, ci, dimpotrivă, cu una care abia <i>se naşte</i> din societatea capitalistă şi care, de aceea, mai poartă din toate punctele de vedere — economic, moral, spiritual — pecetea vechii societăţi din sânul căreia s-a născut. Prin urmare, fiecare producător primeşte de la societate — după ce s-au făcut toate reţinerile — exact atât cât îi dă el. Ceea ce a dat el societăţii este cota sa parte de muncă individuală. De pildă, ziua socială de muncă reprezintă suma orelor de muncă individuale; timpul de muncă individual al fiecărui producător este acea parte din ziua socială de muncă pe care a efectuat-o el, cota sa parte din ziua socială de muncă. El primeşte din partea societăţii o chitanţă că a efectuat atâta şi atâta muncă (după ce s-a scăzut partea din munca sa pentru fondurile comune), iar pe baza acestei chitanţe el primeşte din stocul social o cantitate de mijloace de consum pentru care s-a cheltuit o cantitate egală de muncă. Aceeaşi cantitate de muncă pe care a dat-o societăţii sub o anumită formă, el o primeşte înapoi sub altă formă.</p>', '<p>După cum se vede, aici domneşte acelaşi principiu care reglementează schimbul de mărfuri, întrucât acesta este un schimb de valori echivalente. Aici, conţinutul şi forma s-au schimbat, fiindcă, în împrejurările schimbate, nimeni nu poate da altceva decât munca sa, şi pe de altă parte, în proprietatea individuală nu pot trece decât mijloace de consum individuale. În ceea ce priveşte însă repartiţia acestor mijloace de consum între diferiţii producători, aici domneşte acelaşi principiu ca şi la schimbul unor echivalente-marfă: o anumită cantitate de muncă sub o formă este schimbată pe o cantitate egală de muncă sub altă formă.</p>', '<p>De aceea, <i>dreptul egal</i> continuă să fie aici, în principiu, <i>dreptul burghez</i>, deşi principiul şi practica nu se mai bat cap în cap, pe când în condiţiile schimbului de mărfuri există un schimb de echivalente doar în <i>medie</i>, nu în fiecare caz în parte.</p>', '<p>În pofida acestui progres, într-o privinţă acest <i>drept egal</i> tot mai este supus unei limitări burgheze. Dreptul producătorilor este <i>proporţional</i> cu munca efectuată de ei; egalitatea constă în faptul că se măsoară cu <i>o unitate de măsură egală</i> — munca.</p>', '<p>Dar un individ poate fi superior altuia din punct de vedere fizic sau intelectual; el va efectua, deci, în aceeaşi cantitate de timp mai multă cantitate de muncă sau va putea munci un timp mai îndelungat; iar munca, pentru a putea servi ca unitate de măsură, trebuie determinată după cantitate sau după intensitate, altminteri ea ar înceta să mai fie unitate de măsură. Acest drept <i>egal</i> este un drept inegal pentru o muncă inegală. El nu recunoaşte nici un fel de deosebiri de clasă, deoarece fiecare nu e decât muncitor ca şi toţi ceilalţi; el recunoaşte însă în mod tacit, ca privilegii fireşti, dotarea individuală inegală şi, deci, capacitatea de muncă inegală. <i>El este deci, prin conţinutul său, un drept al inegalităţii, ca orice drept</i>. Prin natura sa, dreptul nu poate exista decât prin aplicarea unei unităţi de măsură egale; dar indivizii inegali (şi ei nu ar fi indivizi diferiţi dacă nu ar fi inegali) pot fi măsuraţi cu o unitate de măsură egală numai în măsura în care sunt priviţi din acelaşi unghi de vedere, consideraţi sub un singur aspect <i>determinat</i>, ca, de pildă, în cazul de faţă, când sunt priviţi <i>numai ca muncitori</i>, nevăzându-se în ei nimic altceva, făcându-se abstracţie de orice altceva. Mai departe: un muncitor este însurat, altul nu; unul are mai mulţi copii, altul mai puţini etc. etc. La o muncă egală şi, prin urmare, la o participare egală la fondul social de consum, unul primeşte, de fapt, mai mult decât altul, unul este mai bogat decât altul etc. Pentru a evita toate aceste neajunsuri, dreptul ar trebui să fie nu egal, ci inegal.</p>', '<p><a id="cit97"></a>Dar aceste neajunsuri sunt inevitabile în prima fază a societăţii comuniste, în forma în care s-a născut, după îndelungate dureri ale facerii, din societatea capitalistă. Dreptul nu poate fi niciodată superior orânduirii economice şi dezvoltării culturale a societăţii determinate de această orânduire.</p>', '<p><a id="cit98"></a>În faza superioară a societăţii comuniste, după ce va dispărea subordonarea înrobitoare a indivizilor faţă de diviziunea muncii şi, o dată cu ea, opoziţia dintre munca intelectuală şi munca fizică; când munca va înceta să mai fie numai un mijloc de existenţă şi va deveni ea însăşi prima necesitate vitală; când, alături de dezvoltarea multilaterală a indivizilor, vor creşte şi forţele de producţie, iar toate izvoarele avuţiei colective vor ţâşni ca un torent — abia atunci limitele înguste ale dreptului burghez vor putea fi cu totul depăşite şi societatea va putea înscrie pe stindardele ei: de la fiecare după capacităţi, fiecăruia după nevoi!</p>', '<p>M-am oprit mai amănunţit, pe de o parte, asupra „venitului integral provenit din muncă“ şi, pe de altă parte, asupra „dreptului egal“ şi asupra „repartiţiei echitabile“, pentru a arăta cât de mult păcătuiesc cei care încearcă, pe de o parte, să impună din nou partidului nostru, ca dogme, noţiuni care, la timpul lor, au avut un oarecare sens, dar astăzi au devenit nişte fraze goale, perimate şi, pe de altă parte, denaturează prin flecăreli ideologice despre dreptate şi despre alte lucruri, atât de curente la democraţii şi socialiştii francezi, concepţia realistă sădită în partid cu atâta trudă, dar care acum a prins rădăcini.</p>', '<p>În afară de toate cele expuse mai sus, era în general greşit să se vadă esenţialul în aşa-zisa <i>repartiţie</i> şi să se pună pe ea accentul principal.</p>', '<p>Orice repartiţie a mijloacelor de consum este doar o urmare a repartiţiei condiţiilor de producţie înseşi. Iar repartiţia acestora din urmă este o caracteristică a modului de producţie însuşi. Modul de producţie capitalist, de pildă, se întemeiază pe faptul că condiţiile materiale ale producţiei se află, sub formă de proprietate asupra capitalului şi de proprietate asupra pământului, în mâna unor oameni care nu muncesc, în timp ce masa este numai deţinătoarea condiţiei personale a producţiei — forţa de muncă. Elementele producţiei odată astfel repartizate, rezultă de la sine repartiţia actuală a mijloacelor de consum. Atunci când condiţiile materiale ale producţiei vor fi proprietate colectivă a muncitorilor înşişi, rezultatul va fi o repartiţie a mijloacelor de consum diferită de cea actuală. Socialismul vulgar a preluat de la economiştii burghezi (iar o parte a democraţiei a preluat de la socialismul vulgar) maniera de a privi şi de a trata repartiţia ca pe ceva independent de modul de producţie şi de a prezenta, prin urmare, astfel lucrurile, ca şi cum socialismul ar gravita mai cu seamă în jurul problemelor repartiţiei. Dar când adevăratul raport a fost demult lămurit, de ce ne-am mai întoarce înapoi?</p>', '<blockquote>4. „Eliberarea muncii trebuie să fie opera clasei muncitoare, faţă de care toate celelalte clase constituie <i>doar o singură masă reacţionară“</i>.</blockquote>', '<p>Prima strofă este luată din cuvintele introductive ale Statutului Internaţionalei, care au fost însă „corectate“. Acolo se spune: „Eliberarea clasei muncitoare trebuie să fie opera muncitorilor înşişi“; aici însă, dimpotrivă, „clasa muncitoare“ trebuie să elibereze — ce anume? — „munca“. Înţeleagă cine poate.</p>', '<p>Apoi, ca o compensaţie, urmează o contra-strofă — un citat lassallean autentic: „faţă de care (de clasa muncitoare) toate celelalte clase constituie <i>doar o masă reacţionară“</i>.</p>', '<p>În „Manifestul Comunist“ se spune: „Dintre toate clasele care se contrapun în zilele noastre burgheziei, singur proletariatul este o <i>clasă cu adevărat revoluţionară</i>. Celelalte clase decad şi pier o dată cu dezvoltarea marii industrii; proletariatul, dimpotrivă, este propriul ei produs“.</p>', '<p>Burghezia — ca exponentă a marii industrii — este privită aici ca o clasă revoluţionară, faţă de feudali şi de păturile de mijloc, care caută să păstreze toate poziţiile sociale create de moduri de producţie perimate. Prin urmare, aceştia nu formează <i>împreună cu burghezia</i> o masă reacţionară.</p>', '<p>Pe de altă parte, proletariatul este revoluţionar faţă de burghezie, deoarece, fiind el însuşi crescut pe terenul marii industrii, tinde să elibereze producţia de caracterul ei capitalist, pe care burghezia caută să-l eternizeze. Dar „Manifestul“ adaugă: „Păturile de mijloc..., dacă acţionează în chip revoluţionar, o fac în măsura în care pentru ele există perspectiva trecerii apropiate în rândurile proletariatului“.</p>', '<p>Din acest punct de vedere este deci iarăşi o absurditate să se susţină că, faţă de clasa muncitoare, ele ar forma „împreună cu burghezia“ şi, pe deasupra, şi cu feudalii, „doar o masă reacţionară“.</p>', '<p>Oare la ultimele alegeri li s-a spus meşteşugarilor, micilor industriaşi etc., precum şi <i>ţăranilor:</i> faţă de noi, voi alcătuiţi, împreună cu burghezii şi feudalii, doar o masă reacţionară?</p>', '<p>Lassalle ştia „Manifestul Comunist“ pe de rost, aşa cum drept-credincioşii săi adepţi cunosc scrierile lui izbăvitoare. Şi dacă l-a falsificat într-un mod atât de grosolan, a făcut-o numai pentru a-şi justifica alianţa cu adversarii absolutişti şi feudali împotriva burgheziei.</p>', '<p>Pe deasupra, în paragraful de mai sus, înţeleapta cugetare lassalleană este trasă de păr, neavând nici o legătură cu acest citat, „corectat“ în mod absurd, din Statutul Internaţionalei. Este vorba pur şi simplu de o impertinenţă, care, fireşte, nu-i displace de fel d-lui Bismarck, una din acele obrăznicii ieftine la care se pretează Marat-ul de la Berlin. <a href="javascript:void(0);" id="n215">[215]</a></p>', '<blockquote>5. „Clasa muncitoare acţionează pentru eliberarea ei, în primul rând, <i>în cadrul actualului stat naţional</i>, conştientă fiind că rezultatul necesar al aspiraţiilor ei, comune muncitorilor din toate ţările civilizate, va fi înfrăţirea internaţională a popoarelor“.</blockquote>', '<p>În opoziţie cu „Manifestul Comunist“ şi cu tot socialismul precedent, Lassalle concepea mişcarea muncitorească din cel mai îngust punct de vedere naţional. Şi iată că, cu toată activitatea Internaţionalei, se urmează această cale!</p>', '<p><a id="cit99"></a>Se înţelege de la sine că, în general, pentru a putea lupta, clasa muncitoare trebuie să se organizeze acasă la ea <i>ca clasă</i> şi că arena nemijlocită a luptei ei este propria ei ţară. Din acest punct de vedere, lupta ei de clasă este naţională nu prin conţinutul ei, ci, cum se spune în „Manifestul Comunist“, „prin forma ei“. Dar „cadrul actualului stat naţional“, al imperiului german de pildă, se situează la rândul lui, din punct de vedere economic, „în cadrul pieţei mondiale“, iar din punct de vedere politic „în cadrul sistemului de state“. Orice negustor ştie că comerţul german este în acelaşi timp şi comerţ exterior, iar grandoarea d-lui Bismarck constă tocmai în promovarea unui anumit fel de politică <i>internaţională</i>.</p>', '<p>Şi la ce se reduce internaţionalismul partidului muncitoresc german? La conştiinţa că rezultatul aspiraţiilor lui va fi <i>„înfrăţirea internaţională a popoarelor“</i>. Această frază, împrumutată de la Liga burgheză a păcii şi libertăţii, <a href="javascript:void(0);" id="n216">[216]</a> e menită să treacă drept echivalent al înfrăţirii internaţionale a clasei muncitoare din diferite ţări în lupta comună împotriva claselor dominante şi a guvernelor lor. Deci, <i>despre funcţiile internaţionale</i> ale clasei muncitoare germane — nici un cuvânt! Şi asta e tot ce i se propune să opună atât propriei ei burghezii, care a şi fraternizat cu burghezia tuturor celorlalte ţări împotriva ei, cât şi politicii internaţionale complotiste a d-lui Bismarck!</p>', '<p>Într-adevăr, internaţionalismul programului se află la un nivel <i>infinit mai scăzut</i> decât internaţionalismul partidului liberului schimb. Şi acest partid susţine că rezultatul aspiraţiilor sale ar fi „înfrăţirea internaţională a popoarelor“. Dar el <i>chiar</i> desfăşoară efectiv o activitate pentru a internaţionaliza comerţul, şi nu se mulţumeşte numai să ştie că toate popoarele fac comerţ la ele acasă.</p>', '<p>Activitatea internaţională a clasei muncitoare din diferite ţări nu este nicidecum în funcţie de existenţa <i>„Asociaţiei Internaţionale a Muncitorilor“</i>. Aceasta a fost numai prima încercare de a crea un organ central pentru această activitate; o încercare care, prin imboldul pe care l-a dat, a avut un succes de durată, dar care, după căderea Comunei din Paris, nu mai putea fi continuată <i>în prima ei formă istorică</i>.</p>', '<p>„Norddeutsche“ al lui Bismarck avea perfectă dreptate când anunţa, spre satisfacţia stăpânului său, că în noul lui program partidul muncitoresc german s-a lepădat de internaţionalism. <a href="javascript:void(0);" id="n217">[217]</a></p>', '<p>\xa0</p>', '<p class="mid" style="text-align: center;"><b>II</b></p>', '<blockquote>„Pornind de la aceste principii, Partidul muncitoresc german tinde prin toate mijloacele legale spre <i>statul liber</i> — <i>şi</i> — spre societatea socialistă; spre desfiinţarea sistemului salarizării <i>împreună cu legea de aramă a salariului</i> — şi — a exploatării sub orice formă; spre înlăturarea oricărei inegalităţi sociale şi politice“.</blockquote>', '<p>Asupra statului „liber“ voi reveni mai târziu.</p>', '<p>Prin urmare, pe viitor partidul muncitoresc german trebuie să creadă în „legea de aramă a salariului“ a lui Lassalle! Pentru a-i găsi un loc în program, se comite inepţia de a se vorbi de „desfiinţarea sistemului salarizării“ (asta vrea să însemne: sistemul muncii salariate) <i>„împreună</i> cu legea de aramă a salariului“. Dacă desfiinţez munca salariată, desfiinţez, fireşte, şi legile ei, fie ele „de aramă“ sau de cârpă. Dar lupta lui Lassalle împotriva muncii salariate se învârteşte aproape exclusiv în jurul acestei aşa-zise legi. De aceea, pentru a se dovedi că secta lui Lassalle a învins, trebuie desfiinţat „sistemul salarizării <i>împreună</i> cu legea de aramă a salariului“, şi nu fără această lege.</p>', '<p>După cum se ştie, din „legea de aramă a salariului“, lui Lassalle îi aparţine doar expresia „de aramă“ („ehern“), luată din versul lui Goethe: „ewigen, ehernen, grossen Gesetzen“. Cuvintele <i>de aramă</i> reprezintă semnul după care se recunosc între ei drept-credincioşii. Dacă accept însă legea cu pecetea lui Lassalle, deci şi în sensul atribuit de el, trebuie să accept şi fundamentarea făcută de el. Şi care este această fundamentare? După cum a arătat Lange la scurt timp după moartea lui Lassalle, aceasta este teoria populaţiei a lui Malthus (propovăduită de Lange însuşi). Dacă această teorie este însă justă, atunci <i>nu</i> pot desfiinţa „legea de aramă“, chiar dacă aş desfiinţa de o sută de ori munca salariată, fiindcă în cazul acesta legea guvernează nu numai sistemul muncii salariate, ci şi <i>orice</i> sistem social. Bazându-se tocmai pe această teorie, economiştii dovedesc de cincizeci de ani şi mai bine că socialismul nu poate desfiinţa mizeria, pe care <i>însăşi natura o generează</i>, ci o poate doar <i>generaliza</i>, repartizând-o în mod uniform pe întreaga societate!</p>', '<p>Dar toate acestea nu sunt încă principalul. <i>Făcând cu totul abstracţie</i> de interpretarea greşită dată de Lassalle acestei legi, regresul cu adevărat revoltător constă în următoarele:</p>', '<p>De la moartea lui Lassalle, în partidul <i>nostru</i> şi-a croit drum concepţia ştiinţifică potrivit căreia <i>salariul</i> nu este ceea ce <i>pare</i> a fi, adică <i>valoarea</i> — sau <i>preţul</i> — <i>muncii</i>, ci numai o formă camuflată a <i>valorii</i> — sau a <i>preţului</i> — <i>forţei de muncă</i>. Cu aceasta a fost răsturnată o dată pentru totdeauna întreaga concepţie burgheză de până atunci asupra salariului, cât şi întreaga critică îndreptată până atunci împotriva acestei concepţii, lămurindu-se că muncitorului salariat îi este îngăduit să muncească pentru menţinerea propriei sale existenţe, adică <i>să trăiască</i>, numai în măsura în care munceşte un anumit timp în mod gratuit pentru capitalist (deci şi pentru cei care împreună cu acesta se înfruptă din plusvaloare); că axa în jurul căreia se învârteşte întregul sistem de producţie capitalist este preocuparea de a spori această muncă gratuită prin prelungirea zilei de muncă sau prin creşterea productivităţii muncii, respectiv printr-o mai mare încordare a forţei de muncă etc.; că, prin urmare, sistemul muncii salariate este un sistem de sclavie, şi anume al unei sclavii cu atât mai apăsătoare cu cât se dezvoltă mai mult forţa socială productivă a muncii, indiferent dacă munca muncitorului este retribuită mai bine sau mai prost. Şi iată că acum, după ce această concepţie şi-a croit tot mai mult drum în partidul nostru, se merge înapoi la dogmele lui Lassalle, deşi acum ar trebui să se ştie că Lassalle <i>nu înţelegea</i> ce este salariul şi că, urmându-i pe economiştii burghezi, lua aparenţa drept esenţă a lucrurilor.</p>', '<p>Ar fi ca şi cum sclavii, dezlegând, în sfârşit, enigma sclaviei lor, s-ar răscula, iar unul din ei, prizonier al unor concepţii perimate, ar înscrie în programul răscoalei: sclavia trebuie abolită, deoarece în sistemul sclaviei hrana sclavilor nu poate depăşi un anumit maxim, foarte scăzut!</p>', '<p>Singur faptul că reprezentanţii partidului nostru au fost în stare să comită un atentat atât de monstruos împotriva concepţiei răspândite în masa partidului nu dovedeşte oare cu câtă uşurinţă criminală, cu câtă lipsă de conştiinţă au procedat la redactarea programului de compromis?</p>', '<p>În locul frazei imprecise de la sfârşitul paragrafului: „înlăturarea oricărei inegalităţi sociale şi politice“, ar fi trebuit să se spună că, o dată cu desfiinţarea deosebirilor de clasă, dispare de la sine orice inegalitate socială şi politică ce decurge din ele.</p>', '<p>\xa0</p>', '<p class="mid" style="text-align: center;"><b>III</b></p>', '<blockquote>„Pentru <i>a păşi pe drumul rezolvării problemei sociale</i>, partidul muncitoresc german cere înfiinţarea de asociaţii de producţie <i>cu ajutorul statului, sub controlul democratic al poporului muncitor</i>. Asociaţiile de producţie <i>trebuie create</i> atât în industrie cât şi în agricultură în asemenea proporţii, <i>încât din ele să ia fiinţă organizarea socialistă a muncii colective“</i>.</blockquote>', '<p>După „legea de aramă a salariului“ a lui Lassalle, iată şi calea mântuirii arătată de acest profet. „Se păşeşte“ în chip demn pe această cale. În locul luptei de clasă care există, se pune o frază de scribi de gazetă despre <i>„problema</i> socială“, la a cărei <i>„rezolvare“</i> „se păşeşte“. „Organizarea socialistă a muncii colective“ „ia fiinţă“ nu din procesul revoluţionar de transformare a societăţii, ci din „ajutorul statului“, ajutor acordat de stat asociaţiilor de producţie pe care tot <i>el</i>, nu muncitorul, <i>„le creează“</i>. E vrednică de imaginaţia lui Lassalle ideea că cu creditele statului se poate construi tot atât de uşor o societate nouă cum se construieşte o cale ferată nouă!</p>', '<p>Dintr-o rămăşiţă de pudoare, „ajutorul statului“ este pus... „sub controlul democratic al poporului muncitor“.</p>', '<p>În primul rând, în Germania „poporul muncitor“ este compus în majoritate din ţărani, şi nu din proletari.</p>', '<p>În al doilea rând, cuvântul „democratic“ este tradus în germană cu „volksherrschaftlich“. Ce înseamnă însă „control exercitat de poporul muncitor care deţine puterea“? Şi încă la un popor muncitor care, cerând statului satisfacerea unor asemenea revendicări, recunoaşte pe deplin că nici nu deţine puterea, nici nu este copt pentru ea!</p>', '<p>E de prisos să mai facem aici o critică reţetei date de Buchez sub Ludovic-Filip, în <i>opoziţie</i> cu socialiştii francezi şi acceptate de muncitorii reacţionari de la „Atelier“. <a href="javascript:void(0);" id="n218">[218]</a> Ceea ce supără aici cel mai mult nu e faptul că acest leac miraculos, specific, a fost inclus în program, ci că, în general, se merge înapoi, de la punctul de vedere al mişcării de clasă la acela al mişcării de sectă.</p>', '<p>Faptul că muncitorii caută să creeze condiţii pentru producţia colectivă pe scara întregii societăţi, şi în primul rând la ei acasă pe scară naţională, nu înseamnă decât că ei luptă pentru transformarea condiţiilor de producţie actuale, şi nu are nimic comun cu înfiinţarea de asociaţii cooperatiste cu ajutorul statului! Cât priveşte însă actualele asociaţii cooperatiste, ele sunt preţioase <i>numai</i> în măsura în care sunt create în mod independent de către muncitorii înşişi şi nu se bucură nici de ocrotirea guvernelor, nici de cea a burghezilor.</p>', '<p>\xa0</p>', '<p class="mid" style="text-align: center;"><b>[IV]</b></p>', '<p>Ajung acum la capitolul democratic:</p>', '<blockquote>A. <i>„Baza libertară a statului“</i>.</blockquote>', '<p>În primul rând, conform capitolului II, partidul muncitoresc german tinde spre „statul liber“.</p>', '<p>Stat liber — ce-o fi asta?</p>', '<p>Scopul muncitorilor care s-au scuturat de mentalitatea mărginită de supuşi nu e nicidecum „eliberarea“ statului. În imperiul german „statul“ este aproape tot atât de „liber“ ca şi în Rusia.</p>', '<p>Libertatea constă în transformarea statului dintr-un organ situat deasupra societăţii într-unul cu totul subordonat ei; până şi în vremea noastră formele de stat sunt mai libere sau mai puţin libere, în măsura în care îngrădesc „libertatea statului“.</p>', '<p>Partidul muncitoresc german — cel puţin dacă îşi însuşeşte programul — arată cât de puţin e pătruns de ideile socialiste; în loc să considere societatea existentă (şi acest lucru este valabil şi pentru oricare societate viitoare) <i>drept bază a statului</i> existent (sau a celui viitor, într-o societate viitoare), el, dimpotrivă, consideră că statul are o existenţă independentă, cu propriile sale <i>„baze spirituale, morale şi libertare“</i>.</p>', '<p>Ce să mai spunem de abuzul grosolan de cuvinte ca <i>„statul actual“</i> şi <i>„societatea actuală“</i> din program şi de confuziile şi mai grosolane pe care le creează cu privire la statul căruia îi adresează revendicările sale!</p>', '<p>„Societatea actuală“ este societatea capitalistă care există în toate ţările civilizate, societate mai mult sau mai puţin eliberată de rămăşiţele medievale, mai mult sau mai puţin modificată datorită particularităţilor dezvoltării istorice a fiecărei ţări, mai mult sau mai puţin dezvoltată. „Statul actual“, dimpotrivă, se schimbă de îndată ce treci frontiera. În imperiul germano-prusac este cu totul altul decât în Elveţia, în Anglia cu totul altul decât în Statele Unite. „Statul actual“ este, deci, o ficţiune.</p>', '<p>Totuşi, în pofida diversităţii lor ca formă, diferitele state ale diferitelor ţări civilizate au toate comun faptul că la baza lor se află societatea burgheză modernă, mai mult sau mai puţin dezvoltată sub raport capitalist. De aceea au anumite caracteristici esenţiale comune. În acest sens se poate vorbi de „statul actual“ în opoziţie cu cel viitor, în care actuala lui rădăcină, societatea burgheză, va fi dispărut.</p>', '<p>Se naşte atunci întrebarea: ce fel de modificări va suferi statul în societatea comunistă? Cu alte cuvinte, ce funcţii sociale, analoge cu actualele funcţii ale statului, vor mai rămâne? La această întrebare se poate răspunde numai în mod ştiinţific, şi în oricâte mii de feluri am îmbina cuvântul „popor“ cu cuvântul „stat“ aceasta nu ne va apropia câtuşi de puţin de rezolvarea problemei.</p>', '<p><a id="cit100"></a>Între societatea capitalistă şi cea comunistă se află perioada transformării revoluţionare a celei dintâi în cea de-a doua. Acestei perioade îi corespunde şi o perioadă de tranziţie politică, al cărei stat nu poate fi altul decât <i>dictatura revoluţionară a proletariatului</i>.</p>', '<p>Dar programul nu se ocupă nici de această dictatură, nici de viitorul stat al societăţii comuniste.</p>', '<p>Revendicările lui politice nu cuprind nimic în afară de vechea litanie democratică arhicunoscută: vot universal, legiferare directă, justiţie populară, miliţie populară etc. Ele nu sunt decât un simplu ecou al partidului popular burghez, al Ligii păcii şi libertăţii, în măsura în care nu sunt rodul unor exagerări fanteziste, toate acestea sunt revendicări deja <i>înfăptuite</i>. Numai că statul care le-a înfăptuit nu se află înăuntrul graniţelor Imperiului german, ci în Elveţia, în Statele Unite etc. Acest gen de „stat viitor“ este un <i>stat actual</i>, deşi existent în afara „cadrului“ Imperiului german.</p>', '<p>S-a uitat însă un lucru. Întrucât partidul muncitoresc german declară în mod expres că acţionează în cadrul „statului naţional actual“, deci al statului său, al imperiului germano-prusac — altminteri revendicările sale ar fi, în cea mai mare parte, lipsite de raţiune, întrucât nu revendici decât ceea ce nu ai —, el nu trebuia să uite principalul, şi anume că toate lucruşoarele acestea frumoase se întemeiază pe recunoaşterea aşa-numitei suveranităţi a poporului şi că, prin urmare, sunt la locul lor numai într-o <i>republică democratică</i>.</p>', '<p>Când nu ai curajul — şi pe bună dreptate, căci împrejurările impun prudenţă — să revendici republica democratică, aşa cum cereau programele muncitorimii franceze sub Ludovic-Filip şi Ludovic-Napoleon, nu trebuie să recurgi nici la subterfugiul, care nu este nici „cinstit“ <a href="javascript:void(0);" id="n219">[219]</a> şi nici demn, de a pretinde lucruri, care au un sens numai într-o republică democratică, din partea unui stat care nu reprezintă altceva decât un despotism militar înjghebat în mod birocratic, păzit de poliţie, împopoţonat cu forme parlamentare, dres cu rămăşiţe feudale, aflat de pe acum sub influenţa burgheziei şi, în plus, să mai şi încredinţezi solemn acest stat că speri să poţi obţine aşa ceva de la el „prin mijloace legale“!</p>', '<p>Până şi democraţia vulgară, care vede în republica democratică împărăţia de o mie de ani şi nici nu bănuieşte că tocmai în această ultimă formă de stat a societăţii burgheze lupta de clasă urmează să fie definitiv rezolvată pe calea armelor, — până şi ea stă cu mult deasupra acestui soi de democratism îngrădit în limitele permise de poliţie şi inadmisibile din punctul de vedere al logicii.</p>', '<p>Că prin „stat“ se înţelege de fapt maşina guvernamentală sau statul, în măsura în care acesta, prin diviziunea muncii, formează un organism propriu, distinct de societate, o arată în suficientă măsură chiar cuvintele: „Partidul muncitoresc german cere <i>ca bază economică a statului:</i> un impozit progresiv unic pe venit etc.“ Impozitele sunt baza economică a maşinii guvernamentale şi nimic altceva. În „statul viitorului“, care există în Elveţia, această revendicare a fost aproape înfăptuită. Impozitul pe venit presupune diferitele surse de venituri ale diferitelor clase sociale, prin urmare societatea capitalistă. De aceea nu e nimic surprinzător în faptul că adepţii de la Liverpool ai reformei financiare — burghezi având în frunte pe fratele lui Gladstone — lansează aceleaşi revendicări ca şi programul.</p>', '<blockquote>B. „Partidul muncitoresc german cere ca bază spirituală şi morală a statului:</blockquote>', '<blockquote>1. <i>Instruirea</i> generală şi <i>egală a poporului</i> de către stat. Şcolarizare obligatorie. Învăţământ gratuit“.</blockquote>', '<p><i>Instruire egală a poporului?</i> Ce se poate înţelege prin aceste cuvinte? Crede cineva că în societatea actuală (şi numai cu aceasta avem de-a face) instruirea poate fi <i>egală</i> pentru toate clasele? Sau se cere poate ca şi clasele de sus să fie reduse în mod forţat la acea instruire minimă care este singura compatibilă cu situaţia economică nu numai a muncitorilor salariaţi, dar şi a ţăranilor — şcoala primară?</p>', '<p>„Şcolarizare obligatorie. Învăţământ gratuit“. Prima există chiar în Germania, cel de-al doilea în Elveţia şi în Statele Unite, în ceea ce priveşte învăţământul primar. Dacă în unele state din America de Nord învăţământul este „gratuit“ şi în unele instituţii de învăţământ mediu, aceasta de fapt nu înseamnă altceva decât că clasele de sus îşi acoperă cheltuielile de instruire din fondurile comune rezultate din impozite. În treacăt fie spus, acelaşi lucru e valabil şi pentru „justiţia gratuită“ cerută la punctul 5 din capitolul A. Justiţia penală este pretutindeni gratuită; justiţia civilă se ocupă aproape exclusiv cu litigiile în legătură cu proprietatea, prin urmare, aproape numai clasele avute sunt interesate în această problemă. Să-şi poarte ele procesele pe socoteala banului public?</p>', '<p>Paragraful cu privire la şcoli ar fi trebuit cel puţin să ceară şcoli tehnice (teoretice şi practice) îmbinate cu învăţământul primar.</p>', '<p>Cu totul condamnabilă este <i>„instruirea poporului de către stat“</i>. A stabili printr-o lege generală fondurile pentru şcolile primare, calificarea corpului didactic, materiile care se predau etc. şi a supraveghea, ca în Statele Unite, prin inspectori publici aducerea la îndeplinire a acestor prevederi ale legii este cu totul altceva decât a atribui statului funcţia de educator al poporului! Dimpotrivă, atât guvernul cât şi biserica trebuie să fie lipsite în egală măsură de orice posibilitate de a exercita influenţă asupra şcolii. Şi tocmai în imperiul germano-prusac (şi să nu se recurgă la subterfugiul că ar fi vorba de „statul viitor“; am văzut noi cum stau lucrurile în această privinţă) statul are, dimpotrivă, el însuşi nevoie de o educare foarte severă din partea poporului.</p>', '<p>Dar întregul program, cu tot zornăitul lui democratic, este contaminat de la un capăt la altul de credinţa supusă în stat, caracteristică sectei lassalleene, sau, ceea ce nu e deloc mai bine, de credinţa în miracole democratice; sau, mai curând, reprezintă un compromis între aceste două soiuri de credinţă în miracole, deopotrivă de străine socialismului.</p>', '<p><i>„Libertatea ştiinţei“</i> glăsuieşte unul din paragrafele constituţiei prusiene. Ce caută deci aici?</p>', '<p><i>„Libertatea conştiinţei“!</i> Dacă ar fi să-i amintim liberalismului acum, în vremea „Kulturkampf“-ului, <a href="javascript:void(0);" id="n220">[220]</a> vechile lui lozinci, acest lucru ar fi posibil doar în următoarea formă: Fiecare trebuie să aibă posibilitatea de a-şi satisface necesităţile religioase, ca şi pe cele trupeşti, fără ca poliţia să-şi bage nasul. Dar partidul muncitoresc ar fi trebuit să se folosească de acest prilej pentru a-şi exprima convingerea că „libertatea de conştiinţă“ burgheză nu e nimic altceva decât tolerarea a tot felul de <i>libertăţi de conştiinţă religioase</i> şi că el, dimpotrivă, tinde să elibereze conştiinţa de opiul religiei. Domnii noştri însă nu binevoiesc să depăşească nivelul „burghez“.</p>', '<p>Am ajuns la sfârşit, căci anexa care urmează în program nu constituie o parte <i>caracteristică</i> a lui. Voi fi deci foarte scurt.</p>', '<blockquote>2. <i>„Ziua normală de muncă“</i>.</blockquote>', '<p>În nici o altă ţară partidul muncitoresc nu s-a limitat la o revendicare atât de puţin precisă, ci a stabilit întotdeauna exact durata zilei de muncă pe care o considera normală în condiţiile respective.</p>', '<blockquote>3. „Limitarea muncii femeilor şi interzicerea muncii copiilor“.</blockquote>', '<p>Normarea zilei de muncă trebuie totodată să includă limitarea muncii femeilor, în măsura în care ea se referă la durata zilei de muncă, la pauzele ei etc.; altminteri nu poate să însemne decât interzicerea muncii femeilor în ramurile de activitate care sunt deosebit de vătămătoare pentru organismul femeii sau incompatibile cu sexul feminin din punct de vedere moral. Dacă despre aceasta este vorba, lucrul trebuia spus.</p>', '<p><i>„Interzicerea muncii copiilor“!</i> Era absolut necesar să se indice aici <i>limita de vârstă</i>.</p>', '<p><i>Interzicerea în general</i> a muncii copiilor este incompatibilă cu existenţa marii industrii, şi de aceea nu e decât un simplu deziderat pios.</p>', '<p>Aplicarea acestei măsuri — dacă ar fi posibilă — ar fi reacţionară, fiindcă îmbinarea timpurie a muncii productive cu învăţământul şcolar, concomitent cu o reglementare strictă a timpului de muncă după vârstă şi cu alte măsuri preventive pentru ocrotirea copiilor, este unul din mijloacele cele mai puternice de transformare a societăţii actuale.</p>', '<blockquote>4. „Supravegherea de către stat a industriei de fabrică, meşteşugăreşti şi a celei casnice“.</blockquote>', '<p>Deoarece e vorba de statul germano-prusian, trebuia să se ceară în mod precis ca inspectorii de fabrică să poată fi destituiţi numai pe cale judiciară; ca orice muncitor să-i poată reclama în justiţie pentru nerespectarea obligaţiilor lor; ca funcţia de inspectori să o deţină numai persoane cu pregătire medicală.</p>', '<blockquote>5. „Reglementarea muncii în închisori“.</blockquote>', '<p>Revendicare fără importanţă într-un program muncitoresc general. În orice caz trebuia exprimat limpede că nu din spirit de concurenţă urmăresc muncitorii ca deţinuţii de drept comun să nu fie trataţi ca vitele şi, mai ales, să nu li se răpească singura posibilitate de a se îndrepta — munca productivă. Cel puţin la atâta ne puteam aştepta din partea unor socialişti.</p>', '<blockquote>6. „O lege eficientă cu privire la responsabilitate“.</blockquote>', '<p>Trebuia spus ce anume se înţelege printr-o lege „eficientă“ cu privire la responsabilitate.</p>', '<p>În treacăt fie spus, în paragraful privitor la ziua normală de muncă a fost trecută cu vederea acea parte a legislaţiei pentru reglementarea muncii în fabrici care se referă la măsurile sanitare şi de securitate împotriva accidentelor etc. Legea cu privire la responsabilitate intră în vigoare abia atunci când aceste dispoziţii sunt încălcate.</p>', '<p>Într-un cuvânt, şi anexa aceasta se distinge prin aceeaşi redactare neglijentă.</p>', '<p>Dixi et salvavi animam meam [am spus şi mi-am salvat sufletul].</p>'],
'idChr': '3.09.01text',
'title': `Note marginale la programul partidului muncitoresc german`,
'info': 'Marx (1875): Note marginale la programul partidului muncitoresc german',
},
{'year': '1875',
'image': 'marx',
'content': ['<h6 style="text-align: center;">Scrisori despre critica Programului</h6>', '<p class="mid" style="text-align: center;">Marx către Wilhelm Bracke</p>', '<p class="right" style="text-align: right;">5 mai 1875</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Te rog fii bun şi, după ce vei fi citit notele critice de mai jos la programul de unificare, să le predai lui Geib, Auer, Bebel şi Liebknecht, pentru a lua şi ei cunoştinţă de ele. Eu am de lucru până peste cap şi sunt nevoit să depăşesc cu mult timpul de muncă îngăduit de medici. Nu a fost deci nicidecum o „delectare“ pentru mine să mâzgălesc atâta hârtie. Totuşi acest lucru a fost necesar pentru ca prietenii de partid, cărora le este destinată această comunicare, să nu dea o interpretare greşită acelor paşi pe care va trebui să-i fac mai târziu.</p>', '<p>Mă refer la scurta declaraţie pe care, după congresul de unificare, o vom publica Engels şi cu mine şi în care vom arăta că suntem cu totul străini de menţionatul program de principii şi că nu avem nimic comun cu el.</p>', '<p>Acest lucru se impune, deoarece în străinătate este răspândită părerea, întreţinută cu grijă de duşmanii partidului — părere de altfel cu totul eronată —, că de aici noi conducem în secret mişcarea aşa-zisului partid eisenachian. Încă într-o lucrare a sa în limba rusă, recent apărută, Bakunin mă face, de pildă, răspunzător nu numai de toate programele etc. ale acestui partid, dar şi de orice pas pe care l-a făcut Liebknecht din ziua colaborării sale cu partidul popular.</p>', '<p>În afară de aceasta, este de datoria mea să nu recunosc nici măcar printr-o tăcere diplomatică un program care, potrivit convingerii mele, este întru totul condamnabil şi demoralizează partidul.</p>', '<p><a id="cit116"></a>Fiecare pas de adevărată mişcare este mai important decât o duzină de programe. Aşadar, dacă nu s-a putut merge <i>mai departe</i> de Programul de la Eisenach — şi împrejurările n-au permis acest lucru —, atunci trebuia pur şi simplu să se ajungă la o înţelegere în vederea unor acţiuni împotriva duşmanului comun. Elaborându-se însă programe de principii (în loc să se amâne această treabă până în momentul când va fi fost pregătită printr-o activitate comună mai îndelungată), se înalţă în văzul întregii lumi jaloane după care va fi apreciat nivelul mişcării partidului. Conducătorii lassalleenilor au venit la noi pentru că împrejurările i-au silit să vină. Dacă li s-ar fi declarat din capul locului că nu ne pretăm la un târg de principii, ei <i>ar fi trebuit</i> să se mulţumească cu un program de acţiune sau cu un plan de organizare în vederea acţiunii comune. Când colo, li se îngăduie să se prezinte înarmaţi cu mandate şi li se recunosc aceste mandate ca fiind obligatorii, deci o capitulare fără condiţii în faţa acelora care au ei înşişi nevoie de ajutor. Şi culmea, ei mai ţin şi un congres, <i>înaintea congresului de compromis</i>, în timp ce propriul partid îşi ţine congresul <i>post festum</i>. E evident că a existat intenţia de a se zădărnici orice critică şi de a nu da propriului partid răgazul să se dezmeticească. Se ştie că pe muncitori îi satisface simplul fapt al unificării, dar se înşală cine crede că acest succes de moment nu e plătit prea scump.</p>', '<p>De altfel programul nu face doi bani, chiar abstracţie făcând de canonizarea credo-ulul lui Lassalle.</p>'],
'idChr': '3.09.02text',
'title': `Scrisori despre critica Programului`,
'info': 'Marx (1875): Note marginale la programul partidului muncitoresc german',
},
{'year': '1891',
'image': 'engels',
'content': ['<p class="mid" style="text-align: center;">Engels către Karl Kautsky</p>', '<p class="right" style="text-align: right;">23 februarie 1891</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Ai primit, desigur, felicitarea mea de alaltăieri, scrisă în grabă. Şi acum să ne întoarcem la ale noastre, adică la scrisoarea lui Marx.</p>', '<p>Teama că va pune o armă în mâna adversarilor era neîntemeiată. Insinuări răutăcioase se fac în legătură cu orice, dar în general impresia produsă printre adversari era aceea a unei complete uluiri faţă de această autocritică necruţătoare şi sentimentul: ce putere lăuntrică trebuie să aibă un partid care îşi poate permite aşa ceva! Asta reiese din ziarele adversarilor pe care mi le-ai trimis (multe mulţumiri!) şi din cele pe care mi le-am putut procura pe altă cale. Şi, ca să spun drept, acesta era şi sensul publicării documentului. Ştiam că în primul moment avea să facă, ici-colo, o impresie neplăcută, dar era ceva ce nu putea fi evitat, iar conţinutul obiectiv a compensat, după părerea mea, din plin această impresie. Şi mai ştiam că partidul este destul de puternic ca s-o poată suporta şi contam că astăzi va suporta acest limbaj deschis folosit acum 15 ani; că această dovadă de putere va fi subliniată cu o justificată mândrie şi că se va spune: care partid s-ar încumeta să facă una ca asta? Această constatare a fost însă lăsată în seama ziarelor „Arbeiter Zeitung“ din Saxonia şi din Viena şi a lui „Züricher Post“.</p>', '<p>E foarte frumos din partea ta că în nr. 21 din „Neue Zeit“ îţi asumi răspunderea publicării, dar nu uita că primul imbold a pornit de la mine şi că în plus te-am constrâns oarecum. De aceea revendic pentru mine răspunderea principală. Cât priveşte amănuntele, întotdeauna pot exista diferite păreri. Am suprimat şi am modificat toate acele pasaje care au provocat obiecţii din partea ta şi a lui Dietz, şi dacă Dietz ar fi însemnat încă mai multe locuri, tot aş fi căutat să fiu cât se poate de înţelegător, ceea ce v-am dovedit întotdeauna. Cât priveşte însă chestiunea principală, era <i>de datoria mea</i> să public lucrarea, din moment ce programul a fost pus în discuţie. Cu atât mai mult după referatul de la Halle al lui Liebknecht, în care acesta se serveşte fără jenă de extrase din lucrare ca de un bun al lui sau o combate fără a o numi. Marx ar fi opus negreşit acestei prelucrări lucrarea originală, şi în locul lui eu aveam obligaţia s-o fac. Din păcate, pe atunci nu eram încă în posesiunea documentului; l-am găsit mult mai târziu, după căutări îndelungate.</p>', '<p>Spui că Bebel ţi-a scris că felul cum Lassalle a fost tratat de Marx i-a supărat pe vechii lassalleeni. Se poate. Ei nu cunosc toată povestea şi se pare că nici nu s-a făcut nimic pentru a-i lămuri. Nu e vina mea dacă aceşti oameni nu ştiu că toată însemnătatea lui Lassalle se întemeia pe faptul că ani de-a rândul Marx i-a permis să se fălească cu rezultatele cercetărilor lui Marx ca şi cum ar fi fost ale lui, şi pe deasupra să le şi denatureze din cauza unei insuficiente pregătiri economice. Dar sunt executorul testamentului literar al lui Marx, şi ca atare am şi eu îndatoririle mele.</p>', '<p>De 26 de ani Lassalle aparţine istoriei. Dacă în vremea legii excepţionale nu i s-a făcut critica din punct de vedere istoric, a venit în sfârşit momentul ca această critică să fie repusă în drepturi şi ca poziţia lui Lassalle faţă de Marx să fie lămurită. Legenda care ascunde adevărata înfăţişare a lui Lassalle şi-l ridică în slava cerului nu poate deveni un crez al partidului. Oricât de mult ar fi preţuite meritele lui Lassalle faţă de mişcare, rolul său istoric în această mişcare rămâne un rol ambiguu. Socialistul Lassalle este însoţit pas cu pas de demagogul Lassalle. În agitatorul şi organizatorul Lassalle întrezăreşti mereu pe cel care a condus procesul Hatzfeldt: acelaşi cinism în alegerea mijloacelor, aceeaşi predilecţie de a se înconjura de indivizi dubioşi şi corupţi, care pot fi folosiţi ca simple unelte, date apoi la o parte. Până în 1862 el a fost, în practică, un democrat vulgar specific prusac, cu puternice înclinaţii bonapartiste (tocmai acum am răsfoit scrisorile lui către Marx); din motive pur personale şi-a schimbat brusc atitudinea şi a început să facă agitaţie; după trecerea a nici măcar doi ani a cerut muncitorilor să treacă de partea regalităţii împotriva burgheziei şi a ţesut intrigi cu Bismarck, căruia îi semăna din punct de vedere al caracterului într-un mod care trebuia să-l ducă la trădarea în fapt a mişcării, dacă spre norocul lui nu ar fi fost împuşcat la vreme. În scrierile lui agitatorice, ideile juste luate de la Marx sunt atât de strâns împletite cu propriile sale idei, întotdeauna greşite, încât aproape că nu mai pot fi despărţite unele de altele. Aceia dintre muncitori care se simt jigniţi de aprecierea lui Marx, nu-l cunosc pe Lassalle decât din cei doi ani de agitaţie, şi chiar şi aceşti doi ani îi văd prin ochelari coloraţi. Dar, în faţa unor astfel de idei preconcepute, critica istorică nu se poate opri pe veci cu pălăria în mână. Era de datoria mea să lămuresc o dată relaţiile dintre Marx şi Lassalle şi am făcut-o. Pentru moment mă pot mulţumi cu atât. În plus, mai am acum şi alte treburi. Iar publicarea aprecierii necruţătoare a lui Marx asupra lui Lassalle îşi va face efectul de la sine, dând curaj şi altora. Dar dacă m-aş vedea constrâns, n-aş avea încotro: aş fi nevoit să sfârşesc o dată pentru totdeauna cu legenda creată în jurul lui Lassalle.</p>', '<p>Că în fracţiune s-au ridicat voci ca „Neue Zeit“ să fie cenzurată, e într-adevăr foarte frumos. Îşi mai face oare apariţia fantoma dictaturii fracţiunii din timpul legii împotriva socialiştilor (dictatură care a fost necesară şi care a fost foarte bine condusă), sau să fie vorba de reminiscenţe ale fostei organizaţii disciplinate a lui von Schweitzer? Este într-adevăr o straşnică idee de a supune ştiinţa socialistă germană, după ce s-a eliberat de legea împotriva socialiştilor a lui Bismarck, unei noi legi împotriva socialiştilor, fabricată şi pusă în aplicare de înseşi organele de partid social-democrate. De altminteri, natura a avut grijă ca arborii să nu crească până-n cer.</p>', '<p>Articolul din „Vorwärts“ nu m-a impresionat prea mult. Voi aştepta până ce Liebknecht va povesti toată istoria şi apoi voi răspunde, probabil, pe un ton cât mai amical, la amândouă. În articolul din „Vorwärts“ sunt de rectificat numai câteva inexactităţi (de exemplu, că noi nu am fi voit unificarea, că evenimentele ar fi infirmat părerile lui Marx etc.) şi de confirmat lucruri de la sine înţelese. Cu răspunsul acesta intenţionez în ceea ce mă priveşte să închei discuţia în caz că noi atacuri sau afirmaţii inexacte nu mă vor sili să continuu.</p>'],
'idChr': '3.09.03text',
'title': ``,
'info': 'Engels (1891): Către Karl Kautsky',
},
{'year': '1874—1875',
'image': 'marx',
'content': ['<blockquote>&lt;Noi ne-am exprimat deja repulsia profundă faţă de teoria lui Lassalle şi Marx, care recomandă muncitorilor, dacă nu ca ultim ideal, cel puţin ca ţel principal şi imediat, <i>crearea „statului popular“</i> (<span class="russian">народного государства</span>) (Volksstaat), care, după părerea lor, nu va fi altceva decât proletariatul <i>„ridicat la rangul de clasă dominantă“</i>. Se pune întrebarea: dacă proletariatul va fi clasă dominantă, pe cine va domina? Aceasta „înseamnă“ (<span class="russian">аначит</span>) (das meint) că va rămâne şi un alt proletariat, care va fi subordonat acestei noi dominaţii, noului&gt; „stat“ (<span class="russian">государство</span>) (Staat).</blockquote>', '<p>Aceasta înseamnă că, atâta timp cât vor exista alte clase, în special clasa capitalistă, atâta timp cât proletariatul va lupta împotriva ei (căci duşmanii săi şi vechea organizare a societăţii nu dispar o dată cu venirea proletariatului la putere), el trebuie să folosească <i>violenţa</i>, adică să aplice măsuri guvernamentale. Dacă el însuşi continuă să rămână clasă şi nu dispar condiţiile economice care stau la baza luptei de clasă şi a existenţei claselor, ele trebuie înlăturate prin violenţă sau transformate, iar procesul transformării lor trebuie accelerat prin violenţă.</p>', '<blockquote>&lt;De pildă, „plebea ţărănească“ (<span class="russian">крестъянская чернь</span>) (das gemeine Bauernvolk, der Bauernpöbel), care, după cum se ştie, nu se bucură de simpatia marxiştilor şi care se află pe o treaptă inferioară din punct de vedere cultural, va fi, probabil, condusă de proletariatul orăşenesc şi industrial&gt;.</blockquote>', '<p>Aşadar, acolo unde există un mare număr de ţărani proprietari de pământ privaţi, acolo unde aceşti ţărani reprezintă chiar o majoritate mai mult sau mai puţin însemnată, aşa cum este cazul în toate ţările vest-europene, acolo unde această categorie nu a dispărut şi nu a fost înlocuită cu muncitori agricoli, ca în Anglia, are loc următorul proces: sau ţăranul va pune piedici şi va contribui la înfrângerea oricărei revoluţii muncitoreşti, aşa cum a făcut până acum în Franţa, sau proletariatul (căci ţăranul proprietar nu este proletar şi, chiar atunci când prin situaţia sa este, el crede că nu este) trebuie, în calitate de guvern, să ia măsuri menite să îmbunătăţească nemijlocit situaţia ţăranului şi, prin urmare, să-l atragă de partea revoluţiei, măsuri care înlesnesc începuturile trecerii de la proprietatea privată asupra pământului la proprietatea colectivă, aşa încât ţăranul să ajungă el însuşi aici pe cale economică. Nu avem însă dreptul să-l speriem pe ţăran proclamând, de pildă, desfiinţarea dreptului de succesiune sau desfiinţarea proprietăţii lui; acest din urmă lucru este posibil numai acolo unde arendaşul capitalist l-a înlăturat pe ţăran şi unde adevăratul agricultor a devenit proletar, muncitor salariat la fel ca şi muncitorul de la oraş şi, prin urmare, interesele lor sunt comune <i>direct</i>, şi nu indirect; cu atât mai puţin ne este îngăduit să consolidăm proprietatea parcelară, mărind parcelele prin simpla transmitere a marilor domenii către ţărani, ca în campania revoluţionară a lui Bakunin.</p>', '<blockquote>&lt;Sau, dacă privim această problemă din punct de vedere naţional, putem spune că pentru germani slavii vor ajunge, din aceleaşi motive, în aceeaşi stare de dependenţă înrobitoare faţă de proletariatul german victorios în care acesta din urmă se află faţă de burghezia sa&gt; (p. 278).</blockquote>', '<p>Aberaţie puerilă! O revoluţie socială radicală este legată de anumite condiţii istorice ale dezvoltării economice; acestea din urmă reprezintă premisa ei. Prin urmare, ea este posibilă numai acolo unde, împreună cu producţia capitalistă, proletariatul industrial ocupă un loc cel puţin însemnat în masa populaţiei. Şi, pentru ca să aibă oarecare şanse de victorie, el trebuie să fie în stare să facă mutatis mutandis [cu schimbările corespunzătoare] pentru ţărani, în mod nemijlocit cel puţin tot atâta cât a făcut burghezia franceză în timpul revoluţiei sale pentru ţăranul francez. Este grozavă ideea că dominaţia muncitorilor implică înrobirea muncii agricole! Dar tocmai aici se manifestă gândul cel mai intim al d-lui Bakunin. El nu înţelege absolut nimic din revoluţia socială, ştie despre ea doar fraze politice. Pentru el, condiţiile ei economice nu există. Dat fiind că toate formele economice existente până în prezent, dezvoltate sau nedezvoltate, au implicat înrobirea muncitorului (ca muncitor salariat, ţăran etc.), el consideră că, indiferent de forma existentă, <i>revoluţia radicală</i> este posibilă în egală măsură. Mai mult! El vrea ca revoluţia socială din Europa, care are ca bază economică producţia capitalistă, să aibă loc la nivelul popoarelor ruse sau slave de agricultori şi păstori şi să nu depăşească acest nivel, deşi îşi dă seama că <i>navigaţia maritimă</i> creează deosebiri între fraţi, dar numai <i>navigaţia maritimă</i>, deoarece sunt deosebiri cunoscute de toţi politicienii! <i>Voinţa</i>, şi nu condiţiile economice, reprezintă baza revoluţiei lui sociale.</p>', '<blockquote>&lt;Dacă există „statul“ (<span class="russian">государство</span>) (Staat), există în mod inevitabil şi „dominaţie“ (<span class="russian">господство</span>) (Herrschaft) şi deci „sclavie“; dominaţia fără sclavie făţişă sau deghizată este de neconceput, iată de ce suntem adversarii&gt; „statului“ (p. 278).</blockquote>', '<blockquote>&lt;Ce înseamnă proletariatul „ridicat la rangul de clasă dominantă“?&gt;</blockquote>', '<p>Aceasta înseamnă că proletariatul, în loc să lupte în fiecare caz în parte împotriva claselor privilegiate din punct de vedere economic, a acumulat destulă forţă şi capacitate de organizare pentru ca în lupta împotriva lor să folosească mijloacele cunoscute de constrângere; totuşi, el poate folosi numai acele mijloace economice care desfiinţează propriul său caracter ca muncitor salariat şi, prin urmare, ca clasă; de aceea, o dată cu victoria lui deplină, ia sfârşit şi dominaţia lui, deoarece ia sfârşit caracterul lui de clasă.</p>', '<blockquote>&lt;Va fi oare întregul proletariat în fruntea conducerii?&gt;</blockquote>', '<p>Oare într-un trade-union, de pildă, toţi membrii intră în comitetul executiv? Oare în fabrică va dispărea orice diviziune a muncii şi diferitele funcţii care decurg din ea? Dar în condiţiile organizării bakuniste „de jos în sus“, oare toţi vor fi „sus“? Atunci nu va mai exista nici un fel de „jos“. Oare toţi membrii obştii vor conduce în aceeaşi măsură interesele generale „ale regiunii“? În cazul acesta nu va exista nici un fel de deosebire între obşte şi „regiune“.</p>', '<blockquote>&lt;Se consideră că există circa 40.000.000 de germani. Oare toţi cei 40.000.000 de germani vor fi membri ai guvernului?&gt;</blockquote>', '<p>Certainly [desigur], deoarece lucrurile încep cu autoguvernarea în cadrul obştii.</p>', '<blockquote>&lt;Întregul popor va conduce, iar conduşi nu vor exista&gt;.</blockquote>', '<p>Când un om se conduce singur, atunci, potrivit acestui principiu — el nu se conduce; el este doar el însuşi, şi nimeni altul.</p>', '<blockquote>&lt;Atunci nu va exista conducere, nu va exista stat, dar, dacă va exista stat, vor exista conducători şi sclavi&gt; (p. 279).</blockquote>', '<p>Aceasta nu înseamnă decât: când va dispărea dominaţia de clasă, nu va mai exista statul în actualul înţeles politic al cuvântului...</p>', '<blockquote>&lt;În teoria marxiştilor, această dilemă se rezolvă simplu. Prin guvernarea poporului, ei&gt; (adică Bakunin) &lt;înţeleg guvernarea poporului prin intermediul unui mic număr de reprezentanţi aleşi de popor&gt;.</blockquote>', '<p>Asine [măgar]! Aceasta este o aberaţie democratică, o frazeologie politică! Alegerile reprezintă o formă politică chiar şi în cea mai mică obşte sau artel <a href="javascript:void(0);" id="n221">[221]</a> din Rusia. Caracterul alegerilor nu depinde de aceste denumiri, ci de bazele economice, de legăturile economice dintre alegători; şi, din momentul în care aceste funcţii au încetat de a mai fi politice, 1) nu mai există funcţii guvernamentale; 2) repartizarea funcţiilor generale capătă un caracter practic şi nu mai atrage după sine nici un fel de dominaţie; 3) alegerile pierd cu desăvârşire actualul caracter politic.</p>', '<blockquote>&lt;Dreptul de vot exercitat de a alege pe reprezentanţii şi „cârmuitorii statului“ de către întregul popor, —</blockquote>', '<p class="noind">în înţelesul de astăzi al cuvântului, întregul popor înseamnă o adevărată fantezie</p>', '<blockquote>acesta este ultimul cuvânt al marxiştilor, ca şi al şcolii democratice, o minciună îndărătul căreia se ascunde despotismul <i>minorităţii guvernante</i>, minciună cu atât mai primejdioasă cu cât apare ca expresie a aşa-zisei voinţe a poporului&gt;.</blockquote>', '<p>În condiţiile proprietăţii colective, aşa-numita voinţă a poporului dispare, cedând locul adevăratei voinţe a colectivului.</p>', '<blockquote>Aşadar, rezultatul: &lt;conducerea majorităţii covârşitoare a maselor populare de către o minoritate privilegiată. Dar această minoritate, spun marxiştii, va fi formată din muncitori&gt;.</blockquote>', '<p>Unde spun?</p>', '<blockquote>&lt;Da, se prea poate, din foşti muncitori, dar care, de îndată ce vor deveni reprezentanţi sau conducători ai poporului, <i>vor înceta de a mai fi muncitori</i>&gt;.</blockquote>', '<p>Tot atât de puţin cum fabricantul de azi încetează să fie capitalist pentru că a devenit membru în consiliul municipal,</p>', '<blockquote>&lt;şi vor începe să privească pe toţi muncitorii de rând de la înălţimea „omului de stat“: ei nu vor mai reprezenta poporul, ci pe ei înşişi şi „pretenţiile“ lor de a conduce poporul. Cine se îndoieşte de acest lucru nu cunoaşte deloc firea omului&gt; (p. 279).</blockquote>', '<p>Dacă d-l Bakunin ar cunoaşte măcar situaţia administratorului într-o fabrică a unor muncitori cooperativizaţi, toate bazaconiile lui despre dominaţie s-ar duce la dracu. El ar ajunge să se întrebe: ce formă pot lua funcţiile de conducere în condiţiile unui asemenea stat muncitoresc, dacă îi place să-l numească astfel.</p>', '<blockquote>(p. 279). &lt;Dar aceşti aleşi vor fi socialişti profund convinşi şi pe deasupra savanţi&gt;.</blockquote>', '<blockquote>&lt;Cuvintele folosite neîncetat în lucrările şi cuvântările lassalleenilor şi marxiştilor&gt; —</blockquote>', '<p class="noind">cuvintele <i>„socialism savant“</i>, care n-au fost niciodată folosite, şi <i>„socialism ştiinţific“</i>, care sunt folosite numai în opoziţie cu socialismul utopic, care caută să impună poporului noi himere şi iluzii, în loc să-şi limiteze sfera cunoaşterii la studierea mişcării sociale a poporului însuşi; vezi cartea mea împotriva lui Proudhon —</p>', '<blockquote>&lt;demonstrează de la sine&gt; că aşa-numitul stat al poporului nu va fi altceva decât guvernarea foarte despotică a maselor populare de către o nouă şi foarte puţin numeroasă aristocraţie, alcătuită din savanţi autentici sau fictivi. Poporul nu este învăţat, prin urmare, el va fi în întregime eliberat de grijile conducerii şi inclus în întregime în turma condusă. Halal eliberare! (p. 279—280).</blockquote>', '<blockquote>&lt;Marxiştii simt această&gt; (!) &lt;contradicţie şi, conştienţi de faptul că conducerea savanţilor&gt; (quelle rêverie [ce fantezie]!) &lt;va fi cea mai apăsătoare, mai odioasă şi mai demnă de dispreţ din lume, că, în pofida tuturor formelor democratice, va fi o dictatură efectivă, se consolează la gândul că această dictatură va fi temporară şi de scurtă durată&gt;.</blockquote>', '<p>Non, mon cher [nu, dragul meu]!, <i>dominaţia de clasă</i> a muncitorilor asupra păturilor lumii vechi care li se împotrivesc trebuie să dureze până când vor fi desfiinţate bazele economice ale existenţei claselor.</p>', '<blockquote>&lt;Ei afirmă că unica lor preocupare, unicul lor ţel va fi acela de a instrui şi de a ridica poporul&gt; (politician de cafenea!) &lt;atât din punct de vedere economic, cât şi din punct de vedere politic în asemenea măsură, încât orice conducere să devină curând inutilă, iar statul, pierzându-şi întregul caracter politic, adică „de dominaţie“, să se transforme de la sine într-o organizaţie liberă a intereselor economice şi a comunelor. Aici este o contradicţie vădită. Dacă statul lor va fi cu adevărat al poporului, de ce să fie desfiinţat, iar dacă desfiinţarea statului este necesară pentru adevărata eliberare a poporului, cum de îndrăznesc să-l numească al poporului?&gt; (p. 280).</blockquote>', '<p>Lăsând la o parte încercarea de a jongla cu <i>statul poporului</i> preconizat de Liebknecht, care este o aberaţie îndreptată împotriva „Manifestului Comunist“ etc., aceasta înseamnă doar că, întrucât în perioada luptei pentru desfiinţarea vechii societăţi proletariatul mai acţionează pe baza vechii societăţi şi, de aceea, mişcarea lui are forme politice mai mult sau mai puţin corespunzătoare acestei societăţi, — în această perioadă a luptei, el este pe deplin organizat şi pentru a se elibera foloseşte mijloace care după eliberare vor dispărea; de aici, d-l Bakunin trage concluzia că pentru proletariat este mai bine să nu întreprindă nimic, ci să aştepte... <i>ziua lichidării generale</i> — ziua judecăţii de apoi. &lt;<i>Prin polemica noastră</i> împotriva lor&gt; (care, fireşte, a apărut încă înaintea lucrării mele îndreptate împotriva lui Proudhon şi înaintea Manifestului Comunist, ba chiar încă înaintea lui Saint-Simon: frumoasă <span class="greek">ϋστερου πρότερου</span>!), <a href="javascript:void(0);" id="n222">[222]</a> &lt;<i>noi</i> i-am silit <i>să recunoască</i> că libertatea sau anarhia&gt; (d-l Bakunin n-a făcut decât să traducă pur şi simplu anarhia lui Proudhon şi Stirner în barbarul grai tătar), &lt;adică libera organizare a maselor de oameni ai muncii de jos în sus&gt; (o aberaţie!),</p>', '<blockquote>&lt;reprezintă scopul final al dezvoltării sociale şi că orice „stat“, inclusiv statul lor aşa-zis al poporului, este un jug care generează, pe de o parte, despotism, iar pe de altă parte sclavie&gt; (p. 280).</blockquote>', '<blockquote>&lt;Ei afirmă că acest jug al statului, dictatura, constituie un mijloc de tranziţie necesar pentru realizarea libertăţii depline a poporului: anarhia sau libertatea reprezintă scopul, iar statul sau dictatura — mijlocul. Aşadar, pentru a fi eliberate, masele populare trebuie mai întâi înrobite. Tocmai pe această contradicţie se bazează şi polemica noastră. Ei afirmă că numai dictatura, dictatura lor desigur, poate făuri libertatea poporului; noi răspundem: nici o dictatură nu poate avea alt scop decât acela de „a se eterniza“, „menirea ei este să genereze şi să perpetueze în rândurile poporului care o suportă numai sclavia; libertatea nu poate fi făurită decât de libertate“ (a permanentului citoyen [cetăţean] Bakunin) adică „de răscoala întregului popor“ şi de libera organizare a maselor de jos în sus&gt; (p. 281).</blockquote>', '<blockquote>&lt;În timp ce teoria politică-socială a socialiştilor antistatali sau a anarhiştilor le duce „neabătut“ şi direct la cea mai totală ruptură cu toate guvernele, cu toate formele politicii burgheze, fără a le lăsa altă ieşire decât revoluţia socială&gt;</blockquote>', '<p class="noind">şi lăsând din revoluţia socială numai o frază, —</p>', '<blockquote>&lt;teoria opusă, teoria comuniştilor de stat şi a autorităţii ştiinţifice, îi atrage şi-i încurcă tot atât de „neabătut“ pe adepţii săi, sub pretextul tacticii politice, în permanente „tranzacţii“ cu guvernele şi cu diferitele partide politice burgheze, adică le împinge direct la reacţiune&gt; (p. 281).\r\n</blockquote>'],
'idChr': '3.10text',
'title': ``,
'info': 'Marx (1874—1875): Conspectul cărţii lui Bakunin „Statul şi anarhia“',
},
{'year': '1879',
'image': 'marxengels',
'content': ['<p class="right" style="text-align: right;">17—18 septembrie 1879</p>', '<p class="mid" style="text-align: center;"><b>III. Manifestul treimii din Zürich</b></p>', '<p>Între timp am primit „Analele“ lui Höchberg, care cuprind articolul „Privire retrospectivă asupra mişcării socialiste din Germania“. Acest articol, după cum mi-a spus însuşi Höchberg, este scris tocmai de cei trei membri ai comisiei din Zürich, şi de aceea reprezintă critica autentică, făcută de aceşti domni, a mişcării de până acum şi, deci, şi programul autentic al noului ziar, în măsura în care linia acestuia este stabilită de ei.</p>', '<p>Chiar de la început se spune:</p>', '<blockquote>„Mişcarea, căreia Lassalle i-a atribuit o însemnătate eminamente politică, şi la care el i-a chemat nu numai pe muncitori, ci şi pe toţi democraţii cinstiţi, mişcarea <i>în fruntea</i> căreia urmau să meargă reprezentanţii independenţi ai ştiinţei şi toţi <i>cei însufleţiţi de adevărata dragoste de oameni</i>, a degenerat sub conducerea lui J. B. von Schweitzer, transformându-se într-o <i>luptă unilaterală a muncitorilor industriali pentru apărarea intereselor lor“</i>.</blockquote>', '<p>Nu vreau să analizez aici problema dacă şi în ce măsură corespunde aceasta realităţii. Ceea ce în special i se reproşează aici lui Schweitzer este faptul că el, Schweitzer, a <i>redus</i> lassalleanismul, considerat aici ca o mişcare democrată-filantropică burgheză, la o luptă unilaterală a muncitorilor industriali pentru apărarea intereselor lor; în realitate, însă, el a <i>accentuat</i> caracterul ei de luptă de clasă a muncitorilor industriali împotriva burgheziei. Mai departe, lui Schweitzer i se reproşează că „a îndepărtat democraţia burgheză“. Dar ce caută oare democraţia burgheză în partidul social-democrat? Dacă ea este alcătuită din „oameni cinstiţi“, nici nu poate dori să intre în partid, şi dacă totuşi aspiră la aceasta, atunci o face numai ca să bage zâzanie.</p>', '<p>Partidul lassallean „a preferat să se comporte în modul cel <i>mai unilateral</i> ca <i>partid muncitoresc“</i>. Domnii care scriu acest lucru sunt şi ei membri ai unui partid, care se comportă în modul cel mai unilateral ca partid muncitoresc, şi ei ocupă acum funcţii oficiale în cadrul lui. Aceste lucruri sunt absolut incompatibile. Dacă ei cred ceea ce scriu, atunci trebuie să iasă din partid, sau, cel puţin, să renunţe la funcţiile pe care le deţin. Dacă nu fac acest lucru, recunosc prin aceasta că intenţionează să se folosească de situaţia lor oficială pentru a lupta împotriva caracterului proletar al partidului. Partidul comite deci o trădare faţă de el însuşi dacă îi menţine în funcţii oficiale.</p>', '<p>Aşadar, după părerea acestor domni, partidul social-democrat <i>nu</i> trebuie să fie un partid muncitoresc unilateral, ci un partid omnilateral „al tuturor celor însufleţiţi de adevărata dragoste de oameni“. Pentru a dovedi acest lucru, el trebuie în primul rând să se lepede de grosolanele patimi proletare şi, sub conducerea unor burghezi cultivaţi şi filantropi, „să-şi formeze bunul gust“ şi „să-şi însuşească bunele maniere“ (p. 85). Atunci şi „manierele necuviincioase“ ale unor conducători vor ceda locul unor „maniere burgheze“ onorabile (ca şi cum manierele necuviincioase ale celor vizaţi aici n-ar constitui cel din urmă lucru care li s-ar putea imputa). Atunci nu vor întârzia să apară şi</p>', '<blockquote><i>„numeroşi adepţi</i> din rândul claselor <i>cultivate</i> şi <i>avute</i>. Dar <i>aceştia</i> trebuie mai întâi atraşi dacă vrem... ca agitaţia făcută să înregistreze <i>succese concrete“</i>. Socialismul german a acordat „o prea mare importanţă atragerii <i>maselor</i>, neglijând astfel o propagandă energică (!) în rândurile aşa-ziselor pături de sus ale societăţii“. Căci „partidul încă mai duce lipsă de oameni care să fie în stare să-l reprezinte în Reichstag“. Este însă „de dorit şi chiar necesar ca mandatele să fie încredinţate unor oameni care au avut prilejul şi timpul să-şi însuşească temeinic problemele respective. Muncitorul simplu şi micul meseriaş... n-au răgazul necesar pentru aceste lucruri decât în mod excepţional“.</blockquote>', '<p>Prin urmare, alegeţi-i pe burghezi!</p>', '<p>Pe scurt: clasa muncitoare nu este în stare să se elibereze cu propriile ei forţe. În acest scop, ea trebuie să se supună conducerii unor burghezi „cultivaţi şi avuţi“, singurii care „au prilejul şi timpul“ să cunoască ceea ce le poate fi de folos muncitorilor. În al doilea rând, cu nici un preţ nu trebuie luptat împotriva burgheziei, dimpotrivă, ea trebuie <i>atrasă</i> printr-o propagandă energică.</p>', '<p>Dacă vrem însă să atragem păturile de sus ale societăţii sau cel puţin elementele care ne sunt binevoitoare din rândurile lor, trebuie să ne ferim în orice chip să le speriem. Şi iată că treimea din Zürich îşi închipuie că a făcut o descoperire liniştitoare:</p>', '<blockquote>„Tocmai acum, sub presiunea legii împotriva socialiştilor, partidul arată că <i>nu are intenţia</i> să meargă pe drumul revoluţiei violente şi sângeroase, ci, dimpotrivă, că... este hotărât să păşească pe drumul legalităţii, adică al <i>reformei“</i>.</blockquote>', '<p>Deci, dacă cei 500.000—600.000 de alegători social-democraţi (constituind <sup>1</sup>/<sub>10</sub> până la <sup>1</sup>/<sub>8</sub> din numărul total al alegătorilor), pe deasupra şi risipiţi pe tot cuprinsul ţării, sunt atât de înţelepţi încât să nu se izbească cu capul de pereţi şi să nu încerce să facă, unul contra zece, o „revoluţie sângeroasă“, aceasta înseamnă că ei <i>renunţă</i>, o dată pentru totdeauna, să se folosească de vreun eveniment important din domeniul politicii externe, de un avânt revoluţionar neaşteptat, provocat de acest eveniment, ba chiar de o <i>victorie</i> a poporului obţinută într-o ciocnire provocată de acest eveniment! Dacă Berlinul va mai da vreodată dovadă de atâta ignoranţă încât să săvârşească un 18 martie, <a href="javascript:void(0);" id="n223">[223]</a> atunci social-democraţii, în loc să participe la luptă ca nişte „vagabonzi care ard de dorinţa de a se urca pe baricade“ (p. 88), vor trebui, dimpotrivă, „să păşească pe calea legalităţii“, să potolească insurecţia, să înlăture baricadele şi, la nevoie, să pornească alături de falnicele armate împotriva maselor unilaterale, grosolane şi inculte. Iar dacă domnii afirmă că n-au vrut să spună acest lucru, atunci ce oare au vrut să spună?</p>', '<p>Dar urmează altele şi mai frumoase.</p>', '<blockquote>„Aşadar, cu cât partidul se va comporta cu mai mult calm, cu mai multă obiectivitate şi chibzuinţă atunci când critică rânduielile actuale şi face propuneri pentru schimbarea lor, cu atât va fi mai puţin posibil să se repete manevra, reuşită de astă dată“ (la introducerea legii împotriva socialiştilor), „cu ajutorul căreia reacţiunea conştientă a băgat în sperieţi burghezia cu spectrul roşu“ (p. 88).</blockquote>', '<p>Pentru a scăpa burghezia de orice urmă de teamă, trebuie să i se demonstreze limpede şi concret că spectrul roşu nu este propriu-zis decât un spectru, că în realitate nu există. Dar în ce constă oare secretul spectrului roşu dacă nu în teama burgheziei de inevitabila luptă pe viaţă şi pe moarte dintre ea şi proletariat, teama de deznodământul inevitabil al luptei de clasă contemporane? Să desfiinţăm lupta de clasă, şi atunci burghezia şi „toţi oamenii independenţi“ „nu se vor sfii să meargă mână în mână cu proletariatul“! Şi cei care vor fi traşi atunci pe sfoară vor fi tocmai proletarii.</p>', '<p>Rămâne deci ca partidul să dovedească, printr-o atitudine smerită şi pocăită, că a renunţat o dată pentru totdeauna la „necuviinţele şi excesele“ care au prilejuit introducerea legii împotriva socialiştilor. Dacă el promite de bunăvoie să nu acţioneze decât în limitele acestei legi, atunci Bismarck şi burghezii vor avea, fireşte, bunătatea să abroge această lege, devenită în acest caz inutilă!</p>', '<blockquote>„Să fim bine înţeleşi“, noi nu vrem „să renunţăm la partidul şi la programul nostru; considerăm însă că vom avea destule de făcut ani de-a rândul dacă ne vom concentra toată forţa şi energia noastră pentru realizarea unor ţeluri precise, absolut accesibile, care trebuie atinse neapărat înainte de a ne putea gândi la îndeplinirea sarcinilor mai radicale“.</blockquote>', '<p>Atunci ni se vor alătura în masă şi burghezii, mic-burghezii şi muncitorii pe care „acum îi înspăimântă... revendicările radicale“.</p>', '<p>Nu este vorba de <i>a renunţa</i> la program, ci numai de <i>a amâna</i> înfăptuirea lui pentru un termen nedefinit. Programul este acceptat, dar nu pentru a-l urma ei înşişi, în timpul vieţii lor, ci postum, ca o moştenire pentru copiii şi copiii copiilor lor. Între timp se cheltuieşte „toată forţa şi energia“ cu fel de fel de fleacuri şi cu cârpăceli făcute orânduirii capitaliste, pentru a crea impresia că totuşi se face ceva şi, totodată, pentru a nu speria burghezia. Nu este oare de preferat atitudinea comunistului Miquel, care, ferm convins de crahul inevitabil, peste câteva sute de ani, al societăţii capitaliste, speculează, pe acest temei, cu asiduitate şi contribuie, prin măsura puterilor sale, la crahul din 1873, <a href="javascript:void(0);" id="n224">[224]</a> făcând astfel <i>într-adevăr</i> ceva pentru prăbuşirea orânduirii existente?</p>', '<p>Alte încălcări ale bunelor maniere au fost şi „atacurile exagerate la adresa gründerilor“, <a href="javascript:void(0);" id="n225">[225]</a> care nu erau „decât un produs al timpului lor“; „de aceea ar fi fost mai bine... dacă s-ar fi renunţat la injuriile la adresa lui Strousberg şi a celor de o seamă cu dânsul“. Din păcate, toţi oamenii nu-s „decât nişte copii ai timpului lor“, iar dacă aceasta poate constitui o scuză suficientă, atunci trebuie pus capăt atacului împotriva oricui, atunci încetează orice polemică, orice luptă din partea noastră; noi urmează să primim liniştiţi toate loviturile de picior pe care ni le dau adversarii noştri, pentru că noi, înţelepţii, ştim că ei nu-s „decât nişte copii ai timpului lor“ şi că nu pot proceda altfel decât procedează acum. În loc să le plătim cu vârf şi îndesat pentru loviturile lor de picior, noi, dimpotrivă, ar trebui să-i compătimim pe bieţii oameni.</p>', '<p>De asemenea, faptul că ne-am ridicat în favoarea Comunei a avut dezavantajul</p>', '<blockquote>„că a îndepărtat de noi oameni care, altminteri, ne simpatizau şi că în genere a făcut să crească <i>ura burgheziei</i> împotriva noastră“. Şi apoi partidul „nu este absolut nevinovat de introducerea legii din octombrie, <a href="javascript:void(0);" id="n226">[226]</a> deoarece el a sporit în mod inutil <i>ura burgheziei“</i>.</blockquote>', '<p>Iată care este programul celor trei cenzori din Zürich. El este cât se poate de limpede, mai ales pentru noi, care cunoaştem perfect încă din 1848 toată această frazeologie. Acum reprezentanţii micii burghezii sunt aceia care declară, înspăimântaţi, că proletariatul, mânat de situaţia sa revoluţionară, ar putea „să meargă prea departe“. În locul unei opoziţii politice hotărâte — mediaţie pe toată linia; în locul luptei împotriva guvernului şi burgheziei — încercarea de a-i convinge şi atrage de partea noastră; în locul unei rezistenţe dârze faţă de represiunea de sus — supunere umilă şi recunoaşterea că pedeapsa a fost meritată. Toate conflictele inevitabile din punct de vedere istoric sunt tălmăcite ca simple neînţelegeri şi orice discuţie este încheiată cu asigurarea că în fond între noi nu există nici o divergenţă. Persoanele care în 1848 se afişau ca democraţi burghezi se pot intitula acum cu tot atâta succes social-democraţi: căci pentru primii republica democratică, iar pentru aceştia din urmă răsturnarea orânduirii capitaliste este o problemă de viitor îndepărtat, care n-are deci absolut nici o importanţă pentru practica politică din prezent; de aceea se poate media, se pot face compromisuri şi filantropie după pofta inimii. La fel stau lucrurile şi cu lupta de clasă dintre proletariat şi burghezie. Pe hârtie, ea este recunoscută pentru că nu mai poate fi tăgăduită; în practică însă este mascată, estompată, atenuată. Partidul social-democrat nu <i>trebuie</i> să fie un partid al clasei muncitoare, el nu trebuie să atragă asupră-şi ura burgheziei sau a altcuiva; el trebuie să facă înainte de toate o propagandă energică în rândurile burgheziei; în loc să pună accentul pe ţelurile înalte, care sperie burghezia şi care nu pot fi atinse de generaţia noastră, ar fi mai bine ca el să-şi cheltuiască toată forţa şi energia pentru înfăptuirea reformelor mic-burgheze, de cârpăceală, care să însemne un nou reazem pentru vechea orânduire socială şi, în felul acesta, să poată eventual transforma catastrofa finală într-un proces de transformare treptat, fragmentar şi, pe cât posibil, paşnic. Sunt aceiaşi oameni care, sub aparenţa unei activităţi febrile, nu numai că nu fac ei înşişi nimic, dar chiar caută să împiedice ca, în general, să se facă altceva decât să se pălăvrăgească; aceiaşi oameni a căror teamă de orice acţiune a frânat în 1848 şi 1849 la fiecare pas mişcarea, ducând-o, în cele din urmă, la înfrângere; aceiaşi oameni care nu văd niciodată reacţiunea şi apoi sunt foarte surprinşi când constată că au ajuns într-un impas în care orice încercare de a opune rezistenţă sau de a fugi este imposibilă; sunt aceiaşi oameni care vor să limiteze istoria la strâmtul lor orizont de burghezi-filistini, dar de care istoria nu ţine niciodată seama, ea urmându-şi cursul ei.</p>', '<p>În ceea ce priveşte convingerile lor socialiste, acestea au fost îndeajuns criticate în „Manifestul Partidului Comunist“, în capitolul „Socialismul german, sau «adevăratul» socialism“. Acolo unde lupta de clasă este înlăturată ca un fenomen neplăcut, „brutal“, acolo nu rămâne ca bază a socialismului decât „adevărata dragoste de oameni“ şi frazele goale despre „dreptate“.</p>', '<p>Este un fenomen inevitabil, care decurge din mersul firesc al lucrurilor, că proletariatului care luptă i se alătură şi oameni aparţinând clasei până acum dominante, îmbogăţindu-l cu noi elemente de cultură. Aceasta am arătat-o limpede încă în „Manifest“. Dar aici trebuie să avem în vedere două aspecte:</p>', '<p><i>În primul rând</i>, pentru a fi într-adevăr de folos mişcării proletare, este nevoie ca aceşti oameni să aducă cu ei adevărate elemente de cultură, ceea ce nu e cazul cu majoritatea burghezilor germani care au aderat la mişcare. Nici „Zukunft“, nici „Neue Gesellschaft“ <a href="javascript:void(0);" id="n227">[227]</a> nu au adus nimic care să fi ajutat mişcarea să facă măcar un pas înainte. Din amândouă lipsesc cu desăvârşire orice materiale de cultură cu caracter faptic sau teoretic. În locul acestora — încercări de a pune de acord ideile socialiste, însuşite superficial, cu cele mai diferite concepţii teoretice, pe care aceşti domni le-au adus cu ei de la universitate sau de aiurea şi din care una era mai confuză decât alta, datorită procesului de descompunere pe care îl suferă astăzi rămăşiţele filozofiei germane. În loc ca mai întâi să fi aprofundat ei înşişi noua ştiinţă, fiecare căuta s-o adapteze punctului de vedere cu care venise şi, fără să stea mult pe gânduri, şi-a confecţionat o ştiinţă personală, formulând imediat pretenţia de a o preda şi altora. De aceea există printre aceşti domni cam tot atâtea puncte de vedere câte capete; în loc să aducă vreo lămurire măcar într-o problemă, ei nu au făcut decât să creeze o confuzie colosală, din fericire însă, aproape numai în propriile lor rânduri. De asemenea elemente de cultură, al căror principiu de bază este să înveţe pe alţii ceea ce ei înşişi n-au învăţat, partidul se poate lesne dispensa.</p>', '<p><i>În al doilea rând</i>. Dacă asemenea oameni, provenind din alte clase, se alătură mişcării proletare, prima condiţie este ca ei să nu aducă cu sine nici un fel de rămăşiţe de prejudecăţi burgheze sau mic-burgheze etc., ci să-şi însuşească fără rezerve concepţia proletară despre lume. Dar aceşti domni, după cum s-a dovedit, sunt înţesaţi până la refuz de concepţii burgheze şi mic-burgheze. Într-o ţară atât de mic-burgheză ca Germania, aceste concepţii sunt, fără doar şi poate, justificate, dar numai <i>în afara</i> partidului muncitoresc social-democrat. Dacă aceşti domni vor să se constituie într-un partid mic-burghez social-democrat, au tot dreptul s-o facă; în acest caz, am putea duce cu ei tratative în anumite condiţii, am putea chiar forma cu ei un bloc etc. Dar într-un partid muncitoresc, ei reprezintă un element străin. Dacă există motive să-i tolerăm deocamdată, atunci avem obligaţia <i>doar</i> să-i tolerăm, să nu îngăduim ca ei să exercite vreo influenţă asupra conducerii partidului, să rămânem conştienţi că ruptura cu dânşii nu este decât o chestiune de timp. Acest timp, de altfel, se pare că a şi sosit. Cum de mai poate tolera partidul în mijlocul său pe autorii acestui articol este un lucru care ne pare de neînţeles. Dacă însă chiar conducerea partidului încape, mai mult sau mai puţin, pe mâna unor asemenea oameni, partidul este pur şi simplu castrat şi îşi pierde vigoarea proletară.</p>', '<p>În ceea ce ne priveşte, având în vedere tot trecutul nostru, nu ne rămâne deschisă decât o singură cale. <a id="cit104"></a>De aproape 40 de ani am scos în evidenţă lupta de clasă ca forţă motrice nemijlocită a istoriei, şi în special lupta de clasă dintre burghezie şi proletariat ca principală pârghie a revoluţiei sociale contemporane; prin urmare e imposibil să mergem împreună cu nişte oameni care vor să suprime din mişcare lupta de clasă. Când am întemeiat Internaţionala, am formulat răspicat lozinca de luptă: eliberarea clasei muncitoare trebuie să fie opera clasei muncitoare însăşi. Prin urmare, noi nu putem păşi alături de nişte oameni care declară deschis că muncitorii sunt prea inculţi pentru a se elibera ei înşişi, că trebuie să fie eliberaţi de sus, de marii şi micii burghezi filantropi. Dacă noul organ al partidului va adopta o orientare conformă cu părerile acelor domni, dacă va fi burghez, şi nu proletar, nu ne rămâne, din păcate, altceva de făcut decât să ne declarăm în mod public împotrivă şi să renunţăm la solidaritatea cu partidul german, pe care l-am prezentat până acum peste graniţă. Dar să sperăm că lucrurile mi vor ajunge <i>până acolo</i>...</p>'],
'idChr': '3.11text',
'title': ``,
'info': 'Marx, Engels (1879): Scrisoare circulară către Bebel, Liebknecht, Bracke şi alţii',
},
{'year': '1881',
'image': 'marxo',
'content': ['<p class="mid" style="text-align: center;">Marx către Ferdinand Domela Nieuwenhuis</p>', '<p class="right" style="text-align: right;">22 februarie 1881\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Cred că „problema“ pe care mi-o aduceţi la cunoştinţă şi care va fi discutată la Congresul de la Zürich este greşit pusă. Ceea ce trebuie făcut într-un anumit moment dat al viitorului, ceea ce trebuie făcut <i>nemijlocit</i> depinde, desigur, în întregime de condiţiile istorice date, în cadrul cărora urmează să se acţioneze. Această problemă se pune însă la modul <i>abstract</i>, este, de fapt, o problemă fantomă, la care singurul răspuns trebuie să fie <i>criticarea problemei</i> înseşi. Nu putem rezolva o ecuaţie care nu conţine în datele ei elemente ale soluţiei. De altfel, dificultăţile unui guvern alcătuit subit în urma victoriei poporului nu sunt nicidecum ceva specific „socialist“. Dimpotrivă. După ce au obţinut victoria, politicienii burghezi se simt numaidecât stânjeniţi de „victoria“ lor, în timp ce socialistul poate, cel puţin, să acţioneze nestânjenit. De un lucru puteţi fi siguri: un guvern socialist nu vine la cârma ţării dacă condiţiile nu sunt îndeajuns de coapte pentru măsuri imediate necesare pentru a băga burghezia în sperieţi în aşa grad încât să fie realizat primul desideratum: timp pentru acţiunile următoare.</p>', '<p>Îmi veţi da poate, ca exemplu Comuna din Paris, dar în afară de faptul că ea n-a fost decât revolta unui oraş, în condiţii excepţionale, majoritatea Comunei nu era nicidecum so[cial]istă şi nici nu putea fi. Dacă ar fi dat dovadă cât de cât de common sense [judecată sănătoasă], ea ar fi putut obţine un compromis, avantajos pentru întreaga masă a poporului, cu Versailles-ul — singurul lucru ce se putea realiza atunci. Ar fi fost suficient să pună mâna pe Banca Franţei pentru a curma brusc lăudăroşenia versaillezilor etc. etc.</p>', '<p>Revendicările generale ale burgheziei franceze înainte de 1789 au fost, mutatis mutandis [cu schimbările respective], stabilite aproape la fel ca şi primele revendicări nemijlocite ale proletariatului din zilele noastre, aproape la fel în toate ţările cu producţie capitalistă. Dar înainte, a priori, a avut oare vreun francez din secolul al XVIII-lea fie şi cea mai vagă idee despre felul în care se vor realiza revendicările burgheziei franceze? Anticiparea doctrinară şi, în mod necesar, fantezistă a programului de acţiune a unei revoluţii a viitorului nu face decât să o abată de la lupta imediată. Visul apropiatei pieiri a [l]umii i-a însufleţit pe primii creştini în lupta lor împotriva imperiului roman şi le-a dat încredere în victorie. Înţelegerea ştiinţifică a descompunerii inevitabile a orânduirii sociale dominante, care se petrece permanent sub ochii noştri, masele aţâţate de cârmuiri întruchipând vechi fantome ale trecutului şi, totodată, dezvoltarea pozitivă a mijloacelor de producţie care înregistrează progrese uriaşe — toate acestea ne garantează că în momentul izbucnirii unei adevărate revoluţii proletare vor exista şi condiţiile (deşi, desigur, în nici un caz idilice) unui modus operandi [mod de acţiune] al ei direct şi imediat.</p>', '<p>Convingerea mea este că nu a sosit încă momentul critic pentru crearea unei noi Asociaţii Internaţionale a Muncitorilor; de aceea consider că orice congrese muncitoreşti, respectiv socialiste, atâta timp cât nu privesc împrejurări nemijlocite dintr-o ţară dată sau alta, nu numai că nu sunt utile, dar sunt chiar dăunătoare. Ele vor eşua inevitabil în banalităţi de ordin [gen]eral, rumegate la nesfârşit.</p>', '<p class="right" style="text-align: right;">Al dumneavoastră devotat prieten,<br/>\n<i>Karl Marx</i>\n</p>'],
'idChr': '3.12.01text',
'title': ``,
'info': 'Marx (1881): Către Ferdinand Domela Nieuwenhuis',
},
{'year': '1881',
'image': 'marxo',
'content': ['<p class="mid" style="text-align: center;">Marx către Friedrich Adolph Sorge</p>', '<p class="right" style="text-align: right;">20 iunie 1881\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Înainte de a primi exemplarul cărţii lui Henry George <a href="javascript:void(0);" id="n228">[228]</a> trimis de tine, primisem deja alte două, unul de la Swinton şi celălalt de la Willard Brown, aşa că i-am dat unul lui Engels şi unul lui Lafargue. Astăzi va trebui să mă mulţumesc cu o formulare foarte concisă a părerii mele despre această carte. Din punct de vedere teoretic, omul este total depăşit. Din natura <i>plusvalorii</i> n-a înţeles nimic şi de aceea s-a lansat, după modelul englez, în speculaţii, care sunt chiar sub nivelul celor englezeşti, cu privire la părţile plusvalorii devenite independente — la corelaţia dintre profit, rentă, dobândă etc. Dogma lui fundamentală este că <i>totul ar fi în ordine</i> dacă renta funciară s-ar plăti statului. (O asemenea revendicare figurează şi în măsurile de tranziţie incluse în <i>„Manifestul Comunist“)</i>. Iniţial, această părere a aparţinut economiştilor burghezi; ea a fost susţinută mai întâi (abstracţie făcând de o revendicare asemănătoare de la sfârşitul secolului al XVIII-lea) şi de primii adepţi <i>radicali</i> ai lui Ricardo, imediat după moartea acestuia. Despre toate acestea, în 1847, în lucrarea mea împotriva lui Proudhon, spuneam: „Înţelegem acum de ce economişti ca Mill“ (bătrânul, nu fiul, John Stuart, care repetă şi el asta într-o formă întrucâtva modificată), „Cherbuliez, Hilditch şi alţii au cerut ca renta să fie atribuită statului, pentru a servi la achitarea impozitelor. Iată expresia necamuflată a urii <i>capitalistului industrial</i> faţă de <i>proprietarul funciar</i>, care i se pare inutil, o excrescenţă în ansamblul producţiei burgheze“ [original în franceză].</p>', '<p>Şi noi, după cum am menţionat, am inclus această apropriere a rentei funciare de către stat printre alte numeroase măsuri de <i>tranziţie</i>, care, aşa cum se relevă şi în „Manifestul“, sunt, şi e firesc să fie, contradictorii în sine.</p>', '<p>Dar primul care a făcut din acest deziderat al economiştilor burghezi englezi <i>radicali panaceul socialist</i>, care a declarat această măsură drept soluţia antagonismelor care rezidă în actualul mod de producţie a fost <i>Colins</i>, fost ofiţer de husari în armata lui Napoleon, născut în Belgia, care, în ultima perioadă a lui Guizot şi în prima perioadă a lui Napoleon cel mic, trăind la Paris, a fericit lumea cu nişte volume groase despre această „descoperire“ a sa; tot el a mai făcut şi o altă descoperire, şi anume că, deşi dumnezeu nu există, există, totuşi, un suflet omenesc <i>„nemuritor“</i> şi că animalele „sunt lipsite de sensibilitate“. Căci, dacă ele ar avea sensibilitate, adică suflet, noi am fi canibali şi niciodată pe Pământ nu s-ar putea întemeia o împărăţie a dreptăţii. „Teoria“ lui „antiproprietate funciară“, împreună cu teoria lui despre suflete etc., este propovăduită de ani de zile, lună de lună, de către puţinii adepţi ce i-au mai rămas — în cea mai mare parte belgieni — în „Philosophie de l’Avenir“, care apare la Paris. Îşi spun <i>„collectivistes rationnels“</i> [colectivişti raţionali] şi îl proslăvesc pe Henry George.</p>', '<p>După ei, şi alături de ei, Samter, bancher prusian, fost colector de loterie din Prusia orientală, un prost fără pereche, a trântit şi el, printre altele, un volum gros despre acest „socialism“.</p>', '<p>Tuturor acestor „socialişti“, începând cu Colins, le este comun faptul că, lăsând neatinsă <i>munca salariată</i>, deci şi <i>modul de producţie capitalist</i>, încearcă să se autoamăgească sau să amăgească lumea că, prin transformarea rentei funciare în impozit către stat, <i>toate neajunsurile</i> producţiei capitaliste trebuie să dispară de la sine. Toate acestea nu sunt deci altceva decât o încercare deghizat socialistă <i>de a salva dominaţia capitaliştilor</i>, şi, de fapt, de a o <i>statornici din nou</i>, pe o <i>bază şi mai largă</i> decât cea actuală.</p>', '<p>Acest şiretlic, care în acelaşi timp este o dobitocie, iese la iveală în mod evident şi din declamaţiile lui Henry George. La el, lucrul acesta este cu atât mai de neiertat cu cât ar fi trebuit să-şi pună întrebarea tocmai invers: cum de a fost cu putinţă ca în Statele Unite, unde în mod relativ, adică în comparaţie cu civilizata Europă, pământul a fost accesibil marii mase a poporului şi, to a certain degree [într-un anumit grad], mai este (iarăşi relativ) şi astăzi, economia capitalistă şi respectiva înrobire a clasei muncitoare să se dezvolte <i>mai repede</i> şi <i>mai fără ruşine</i> decât în orice altă ţară?</p>', '<p>Pe de altă parte, cartea lui George, ca şi senzaţia stârnită la voi îşi au importanţa lor, pentru că reprezintă o primă încercare, chiar dacă neizbutită, de a se elibera de economia politică ortodoxă.</p>', '<p>De altfel, H. George pare să nu ştie nimic despre istoria <i>adversarilor americani ai rentei</i>, care l-au precedat şi care erau mai mult practicieni decât teoreticieni. Altminteri, este un scriitor de talent (având talent şi pentru reclame în stil yankeu), cum o dovedeşte, de pildă, articolul lui despre California apărut în „Atlantic“. El dă dovadă şi de acea respingătoare aroganţă şi insolenţă prin care se disting fără excepţie toţi aceşti născocitori de panacee.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '3.12.02text',
'title': ``,
'info': 'Marx (1881): Către Friedrich Adolph Sorge',
},
{'year': '1891',
'image': 'engels',
'content': ['<p>În comparaţie cu vechiul program, actualul proiect este cu mult mai bun. Numeroasele rămăşiţe ale unei tradiţii perimate — specific lassalleene, cât şi vulgar-socialiste — sunt, în esenţă, eliminate; din punct de vedere teoretic, proiectul se bazează în întregime pe ştiinţa contemporană, ceea ce permite discutarea lui pe această bază.</p>', '<p>Proiectul se împarte în trei capitole: I. Partea introductivă. II. Revendicări politice. III. Revendicări referitoare la apărarea drepturilor muncitorilor.</p>', '<p>\xa0</p>', '<p class="mid" style="text-align: center;"><b>I. Partea introductivă în zece paragrafe</b></p>', '<p>În genere ea prezintă neajunsul că încearcă să îmbine două lucruri incompatibile: să fie program şi în acelaşi timp <i>comentariu</i> la program. De teamă că o formulare concisă şi convingătoare nu ar fi destul de clară se recurge la explicaţii care fac expunerea prolixă şi greoaie. După părerea mea, programul trebuie să fie cât mai scurt şi mai precis. Nu-i nici o nenorocire dacă pe ici, pe colo se strecoară câte un neologism sau câte o frază a cărei întreagă semnificaţie nu poate fi sesizată de la prima vedere. Expunerile verbale în adunări sau cele din presă vor aduce lămuririle necesare, iar fraza scurtă şi pregnantă, odată înţeleasă, se fixează în memorie, devine lozincă, ceea ce nu se întâmplă niciodată cu explicaţiile mai ample. Nu trebuie aduse sacrificii prea mari din considerente de popularitate şi nu trebuie subapreciată capacitatea intelectuală şi nivelul de cultură al muncitorilor noştri. Ei au înţeles lucruri mult mai grele decât cele pe care le oferă cel mai scurt şi mai concis program; şi chiar dacă perioada legii excepţionale împotriva socialiştilor a îngreuiat, iar pe alocuri a împiedicat educarea multilaterală a maselor care s-au alăturat de curând mişcării, acum, când literatura noastră de propagandă poate fi din nou păstrată şi citită nestingherit, acest lucru va fi repede recuperat sub conducerea cadrelor vechi.</p>', '<p>Voi încerca să formulez mai concis tot acest capitol şi, dacă voi reuşi, voi anexa sau îl voi trimite ulterior, iar acum mă voi ocupa de fiecare paragraf în parte de la 1 la 10.</p>', '<p><i>Alin. 1. „Separare“</i> etc., termenul „mină“ este exprimat prin trei cuvinte („Bergwerke, Gruben, Minen“); la două ar trebui să se renunţe. Eu aş păstra cuvântul <i>Bergwerke</i>, care este folosit la noi chiar şi pentru minele aflate în plin şes, denumindu-le pe toate cu acest termen uzual. În schimb aş adăuga: <i>„căi ferate şi alte</i> mijloace de comunicaţie“.</p>', '<p><i>Alin. 2</i>. Aici aş formula: „Mijloacele de muncă <i>sociale</i> sunt în mâinile <i>apropriatorilor lor</i> (sau ale <i>proprietarilor lor)“</i>, iar mai departe „dependenţa... de <i>proprietarii</i> (sau apropriatorii) mijloacelor de muncă“ etc.</p>', '<p>Faptul că aceşti domni îşi însuşesc toate aceste mijloace ca „proprietate <i>individuală“</i> s-a spus încă la punctul 1 şi poate fi repetat aici numai dacă se insistă să fie introdus cuvântul „monopolişti“. Nici primele două cuvinte, nici ultimul nu schimbă cu nimic sensul. Iar ceea ce într-un program e de prisos îl diluează.</p>', '<blockquote>„Mijloacele de muncă <i>necesare pentru existenţa</i> societăţii“</blockquote>', '<p class="noind">sunt tocmai cele de care ea dispune în momentul dat. Înaintea maşinii cu abur lumea s-a descurcat şi fără ea, acum aşa ceva n-ar mai fi posibil. Deoarece în prezent toate mijloacele de muncă sunt direct sau indirect — fie prin construcţia lor, fie datorită diviziunii sociale a muncii — <i>mijloace de muncă sociale</i>, aceste cuvinte exprimă în suficientă măsură în mod just şi neechivoc totalitatea mijloacelor de muncă existente în orice moment.</p>', '<p>Dacă sfârşitul acestui punct este împrumutat din preambulul la Statutul Internaţionalei, aş fi preferat să se fi luat textul <i>integral:</i> „mizeriei sociale“ (aceasta este nr. 1), „a degradării intelectuale şi a dependenţei politice“. Decăderea fizică este cuprinsă în noţiunea de mizerie socială, iar <i>dependenţa</i> politică este un fapt, în timp ce <i>lipsa de drepturi</i> politice nu-i decât o frază declamatorie de o valabilitate <i>relativă</i>, care nu-şi are locul într-un program.</p>', '<p><i>Alin. 3</i>. După părerea mea, prima frază trebuie modificată.</p>', '<blockquote>„Sub <i>dominaţia proprietarilor individuali“</i>.</blockquote>', '<p>În primul rând, ceea ce urmează este un fapt economic, care trebuie explicat din punct de vedere economic. Expresia <i>„dominaţia</i> proprietarilor individuali“ creează însă impresia falsă că ea a fost provocată de dominaţia <i>politică</i> a acestei bande de tâlhari. În al doilea rând, din aceşti proprietari individuali fac parte nu numai „capitaliştii şi marii proprietari funciari“ (ce rost are ca după ei să fie menţionaţi şi „burghezii“? constituie ei oare o a treia clasă de proprietari individuali? sunt şi marii proprietari funciari „burghezi“? urmează oare ca atunci când este vorba de marii proprietari funciari să fie ignorate puternicele rămăşiţe ale feudalismului, care în Germania imprimă întregului nostru marasm politic un caracter specific reacţionar?). Şi <i>ţăranul</i>, şi <i>mic-burghezul</i> sunt „proprietari individuali“, cel puţin astăzi încă; dar ei nu figurează deloc în program, de aceea trebuie să se specifice în program că în genere ei nu fac parte din categoria proprietarilor individuali despre care este vorba aici.</p>', '<blockquote>„Acumularea mijloacelor de muncă <b>şi</b> a avuţiei create de exploataţi“.</blockquote>', '<p>„Avuţia“ se compune din: 1) mijloace de muncă şi 2) mijloace de subzistenţă. De aceea este greşit din punct de vedere gramatical şi nelogic să vorbeşti întâi de o <i>parte</i> a avuţiei şi apoi nu de cealaltă parte, ci de întreaga avuţie, şi să le legi pe amândouă prin conjuncţia <b>şi</b>.</p>', '<blockquote>„... sporeşte... în mâna <i>capitaliştilor</i> cu o rapiditate crescândă“.</blockquote>', '<p>Unde rămân atunci „marii proprietari funciari“ şi „burghezii“ despre care s-a vorbit mai sus? Dacă aici ne mulţumim să-i menţionăm doar pe capitalişti, de ce nu am făcut-o şi mai sus? Dacă se intră însă în amănunte, cu atât mai mult nu ajunge să-i menţionăm numai pe ei.</p>', '<blockquote>„Tot mai mare este numărul şi <i>mizeria</i> proletarilor“.</blockquote>', '<p>Spus într-o formă atât de absolută, acest lucru nu este just. Organizarea muncitorilor, rezistenţa lor în continuă creştere va zăgăzui, probabil, într-o anumită măsură <i>creşterea mizeriei</i>. Dar ceea ce creşte <i>în mod cert</i> este <i>nesiguranţa existenţei</i>. Aceasta aş mai adăuga.</p>', '<p><i>Alin. 4</i>.</p>', '<blockquote>Fraza: „Lipsa de plan care rezidă în însăşi esenţa producţiei capitaliste private“</blockquote>', '<p class="noind">necesită o îmbunătăţire serioasă. Cunosc o producţie capitalistă ca formă socială, ca fază economică; o producţie capitalistă <i>privată</i> ca <i>fenomen</i> existent într-o formă sau alta în cadrul acestei faze. Dar ce înseamnă producţie capitalistă <i>privată?</i> Producţia în folosul întreprinzătorului <i>individual;</i> ea devine însă tot mai mult o excepţie. Producţia capitalistă în folosul <i>societăţilor pe acţiuni</i> nu mai este producţie <i>privată</i>, ci producţie în folosul mai multor persoane asociate. Iar dacă trecem de la societăţile pe acţiuni la trusturi, care îşi subordonează ramuri întregi ale industriei şi le monopolizează, atunci încetează nu numai <i>producţia privată</i>, ci şi <i>lipsa de planificare</i>. Tăiaţi cuvântul <i>„privată“</i> şi, la rigoare, fraza poate fi acceptată.</p>', '<blockquote>„Ruinarea unor pături largi ale populaţiei“.</blockquote>', '<p>În locul acestei fraze declamatoare, din care ar reieşi că deplângem ruinarea burghezilor şi a mic-burghezilor, eu aş vorbi despre simplul fapt: „care prin ruinarea păturilor de mijloc de la oraşe şi sate, a mic-burghezilor şi a micilor ţărani lărgesc (sau adâncesc) prăpastia dintre avuţi şi neavuţi“.</p>', '<p>Ambele fraze de încheiere repetă acelaşi lucru. În anexa la capitolul I propun o modificare.</p>', '<p><i>Alin. 5</i>. În locul cuvântului „cauzelor“ trebuie scris „cauzelor <i>sale“</i>, precizare probabil omisă.</p>', '<p><i>Alin. 6</i>. „Bergwerke, Minen, Gruben“, vezi observaţia la paragraful 1. „Producţia <i>privată“</i>, vezi obs. de mai sus. Eu aş spune: „Transformarea actualei producţii capitaliste în folosul unor indivizi sau al unor societăţi pe acţiuni în producţie socialistă în folosul întregii societăţi şi după un plan dinainte stabilit, o transformare etc. ... creează condiţiile... indispensabile pentru a realiza eliberarea clasei muncitoare şi, implicit, eliberarea tuturor membrilor societăţii fără excepţie“.</p>', '<p><i>Alin. 7</i>. L-aş formula ca în anexa la capitolul I.</p>', '<p><i>Alin. 8</i>. În loc de „având conştiinţă de clasă“, deşi în cercurile noastre este o abreviere pe înţelesul tuturor, eu aş spune, pentru o mai bună înţelegere şi înlesnire a traducerii în limbi străine: „cu muncitorii care au ajuns la conştiinţa poziţiei lor de clasă“ sau ceva asemănător.</p>', '<p><i>Alin. 9</i>. Fraza de încheiere: „... pune şi uneşte astfel într-o singură mână forţa exploatării economice şi a oprimării politice“.</p>', '<p><i>Alin. 10</i>. După cuvintele: „dominaţie de clasă“ lipseşte: „şi a claselor înseşi“. Desfiinţarea claselor este principala noastră revendicare; fără ea desfiinţarea dominaţiei de clasă este, din punct de vedere economic, o aberaţie. În loc de: „pentru dreptul egal al tuturor“ propun: „pentru drepturi egale şi <i>obligaţii egale</i> pentru toţi“ etc. <i>Obligaţiile egale</i> reprezintă pentru noi o completare deosebit de importantă a <i>drepturilor</i> burghezo-democratice <i>egale</i>, deoarece ele îşi pierd astfel sensul lor specific burghez.</p>', '<p>Fraza de încheiere: „În lupta sa... sunt de natură“ aş prefera să fie scoasă. Prin lipsa ei de precizie: „care sunt de natură să îmbunătăţească situaţia <i>poporului</i> în general“ (pe cine are în vedere?), ea se poate referi la orice: tarifele vamale şi protecţioniste şi libertatea comerţului, breslele şi libertatea meseriilor, creditul funciar, băncile de schimb, obligativitatea vaccinării şi interzicerea vaccinării, alcoolismul şi interzicerea băuturilor spirtoase etc. etc. Ceea ce <i>vrea</i> să spună această frază a mai fost exprimat în fraza anterioară, şi atunci când ai în vedere întregul nu mai este nevoie să subliniezi în mod special fiecare parte a sa; după părerea mea, aceasta nu face decât să atenueze impresia. Dar, dacă prin această frază urmează să se facă trecerea la diferitele revendicări, ea ar putea fi formulată astfel: „social-democraţia luptă pentru toate revendicările <i>care o apropie de acest ţel“</i> (de scos „măsuri şi directive“ care se repetă). Sau, şi mai bine, să se spună direct despre ce este vorba, şi anume că trebuie recuperat tot ce burghezia a omis să facă; în acest sens am introdus o frază de încheiere în anexa la capitolul I. Consider această frază importantă în legătură cu observaţiile mele din capitolul următor şi pentru argumentarea propunerilor pe care le fac acolo.</p>', '<p>\xa0</p>', '<p class="mid" style="text-align: center;"><b>II. Revendicări politice</b></p>', '<p>Revendicările politice formulate în proiect păcătuiesc printr-o mare lipsă. Ele <i>nu cuprind</i> ceea ce de fapt trebuia spus. Dacă toate cele 10 revendicări ar fi satisfăcute, am avea, ce-i drept, mai multe mijloace pentru atingerea principalului nostru ţel politic, dar ţelul însuşi n-ar fi atins. Din punctul de vedere al drepturilor acordate poporului şi reprezentanţei lui, constituţia Imperiului german este o simplă copie a constituţiei prusiene din 1850, constituţie ale cărei articole sunt expresia reacţiunii extreme şi potrivit căreia guvernul deţine întreaga putere, Camerele neavând nici măcar dreptul de a respinge impozitele, constituţie cu care, după cum a arătat perioada conflictului constituţional, guvernul putea face ce voia. Drepturile Reichstagului sunt identice cu cele ale Camerelor din Prusia şi de aceea Liebknecht numea acest Reichstag frunza de viţă a absolutismului. Să vrei să înfăptuieşti „trecerea tuturor mijloacelor de muncă în proprietate comună“ pe baza acestei constituţii şi a împărţirii în stătuleţe, consfinţită de ea, pe baza „alianţei“ dintre Prusia şi Reuss-Greiz-Schleiz-Lobenstein, când unul dintre aliaţi are tot atâtea mile pătrate câţi ţoli pătraţi are celălalt, este, evident, absurd.</p>', '<p>Dar a te atinge de această temă este periculos. Totuşi, într-un fel sau altul, ea trebuie abordată. Cât de necesar este acest lucru o dovedeşte tocmai acum oportunismul propagat de o mare parte a presei social-democrate. De teama unei reeditări a legii împotriva socialiştilor sau amintindu-şi de declaraţiile pripite făcute în timpul cât a fost în vigoare această lege, se pretinde că, pe baza actualei ordini legale din Germania, partidul îşi poate înfăptui pe cale paşnică toate revendicările sale. Se merge pe linia autoconvingerii şi a convingerii partidului că „actuala societate se integrează în socialism“, fără ca cineva să se întrebe dacă în felul acesta societatea nu depăşeşte în mod tot atât de necesar vechea ei orânduire socială; dacă nu trebuie să spargă acest înveliş vechi cu aceeaşi violenţă cu care racul leapădă carapacea; dacă în Germania în afară de aceasta n-ar mai fi de sfărâmat şi cătuşele rânduielilor politice încă semiabsolutiste şi, în plus, nespus de încâlcite. Se poate concepe că în ţările în care reprezentanţa poporului concentrează în mâna ei întreaga putere, în care constituţia permite să faci ce vrei de îndată ce ai sprijinul majorităţii poporului — în republici democratice ca Franţa şi America, în monarhii ca Anglia, în care în presă se discută zilnic despre iminenta răscumpărare de la dinastie şi în care această dinastie este neputincioasă în faţa voinţei poporului — vechea societate se poate integra paşnic în cea nouă. Dar în Germania, unde guvernul este aproape atotputernic, iar Reichstagul şi celelalte corpuri reprezentative sunt lipsite de orice putere reală, a proclama în Germania aşa ceva şi încă fără a fi nevoie înseamnă să iei absolutismului frunza de viţă şi să-i acoperi goliciunea cu propriul tău corp.</p>', '<p>O asemenea politică nu poate decât să ducă în cele din urmă partidul pe un drum greşit. Probleme politice abstracte generale sunt împinse pe primul plan, ascunzându-se astfel problemele concrete, imediate, care, la primele evenimente mari, la prima criză politică, se pun de la sine la ordinea zilei. Rezultatul este că în momentul hotărâtor partidul se va pomeni dezorientat, că în ceea ce priveşte problemele-cheie domnesc confuzia şi divergenţele pentru că aceste probleme n-au fost niciodată luate în discuţie. Să asistăm oare la o repetare a celor petrecute la timpul său cu taxele vamale protecţioniste, considerate pe atunci o problemă care privea exclusiv burghezia şi nicidecum pe muncitori, astfel încât fiecare era liber să voteze cum voia, în timp ce acum mulţi cad în cealaltă extremă şi, din opoziţie faţă de burghezii deveniţi adepţi ai taxelor vamale protecţioniste, reeditează sofismele economice ale lui Cobden şi Bright, propovăduind drept socialismul cel mai pur manchesterianismul cel mai pur? Această neglijare a obiectivelor principale de dragul intereselor imediate ale zilei, această goană după succese efemere fără a ţine seama de consecinţe, această sacrificare a viitorului mişcării de dragul prezentului mişcării pornesc, poate, dintr-o „bună-credinţă“, dar ele sunt şi rămân oportunism, iar oportunismul „de bună-credinţă“ este, poate, cel mai periculos.</p>', '<p>Ei bine, care sunt aceste probleme spinoase, dar esenţiale?</p>', '<p><i>În primul rând</i>. Un lucru este sigur, şi anume: partidul nostru şi clasa muncitoare îşi pot instaura dominaţia numai sub forma republicii democrate. Aceasta este chiar forma specifică a dictaturii proletariatului, aşa cum a arătat marea revoluţie franceză. Este de neconceput ca cei mai buni oameni ai noştri să devină miniştri, asemenea lui Miquel, sub un împărat. Ce-i drept, din punct de vedere legal nu este indicat să fie de-a dreptul introdusă în program revendicarea republicii, deşi în Franţa acest lucru a fost posibil chiar sub Ludovic-Filip, iar în Italia este posibil şi astăzi. Dar faptul că în Germania partidul nu-şi poate îngădui nici măcar să formuleze un program făţiş republican dovedeşte cât de neîntemeiată este iluzia că acolo ar putea fi instaurată pe cale paşnică idilica republică, şi nu numai republica, ci chiar societatea comunistă.</p>', '<p>Totuşi, la rigoare, problema republicii poate să lipsească din program. Dar ceea ce, după părerea mea, trebuie şi poate să figureze acolo este revendicarea <i>concentrării întregii puteri politice în mâna reprezentanţei poporului</i>. Şi dacă nu se poate merge mai departe, aceasta ar ajunge pentru moment.</p>', '<p><i>În al doilea rând</i>. Reconstituirea Germaniei. Pe de o parte este necesar să se pună capăt împărţirii în stătuleţe; cum să revoluţionezi societatea atâta timp cât Bavaria şi Württembergul au drepturi rezervate, iar harta Turingiei de astăzi, de pildă, are un aspect atât de lamentabil! Pe de altă parte, Prusia trebuie să înceteze de a mai exista; ea trebuie să se transforme în provincii autoadministrate, pentru ca asupra Germaniei să nu mai apese prusacismul specific. Împărţirea în stătuleţe şi prusacismul specific sunt cei doi poli ai opoziţiei, a cărei prizonieră este acum Germania şi în condiţiile căreia unul din poli trebuie întotdeauna să servească drept scuză şi justificare pentru existenţa celuilalt.</p>', '<p>Care trebuie să fie viitoarea formă a Germaniei? După părerea mea, cea mai potrivită formă pentru proletariat este forma republicii unice şi indivizibile. Pe teritoriul imens al Statelor Unite, republica federativă este şi astăzi o necesitate, deşi în răsărit ea a şi devenit o piedică. Ea ar însemna un pas înainte în Anglia, unde pe cele două insule trăiesc patru naţiuni şi unde, în pofida faptului că există un singur parlament, sunt de pe acum în vigoare trei sisteme legislative paralele. Pentru mica Elveţie ea a devenit demult o piedică, tolerată numai pentru că Elveţia se mulţumeşte să fie un membru pur pasiv al sistemului statelor europene. Forma federalistă elveţiană ar fi pentru Germania un enorm regres. În două privinţe se deosebeşte statul unional de statul unic, şi anume că fiecare stat care face parte din uniune, fiecare canton are propria sa legislaţie civilă şi penală, propria sa organizare judecătorească, iar apoi că alături de Camera reprezentanţilor poporului există o Cameră a reprezentanţilor diferitelor state, în care fiecare canton, mic sau mare, votează în această calitate. Prima formă am depăşit-o, din fericire, şi nu vom fi atât de naivi s-o introducem din nou; pe a doua o avem în Bundesrat, de care ne-am putea foarte bine lipsi, căci în general „statul“ nostru „unional“ reprezintă trecerea la statul unic. Şi nu ne punem problema de a hotărî de sus anularea revoluţiilor din 1866 şi 1870, ci, de a le aduce, printr-o mişcare de jos, completările şi îmbunătăţirile necesare.</p>', '<p>Aşadar, o republică unică. Dar nu în sensul republicii franceze de astăzi care nu-i nimic altceva decât imperiul înfiinţat în 1798, dar fără împărat. Între 1792 şi 1798, fiecare departament francez, fiecare comună erau organizate pe baza deplinei auto-administrări după model american, şi asta o vrem şi noi. Cum trebuie organizată autoadministrarea şi cum te poţi dispensa de birocraţie, ne-au demonstrat-o America şi prima republică franceză, şi ne-o demonstrează astăzi încă Australia, Canada şi celelalte colonii engleze. O asemenea autoadministrare provincială şi comunală este însă mult mai largă decât, de pildă, federalismul elveţian, unde cantonul este independent nu numai faţă de confederaţie, dar şi faţă de district şi comună. Administraţiile cantonale numesc autorităţile districtuale şi prefecţii, ceea ce nu se obişnuieşte în ţările de limbă engleză şi, nu vom admite nici noi în viitor, după cum nu-i vom admite nici pe landraţii şi regierungsraţii din Prusia.</p>', '<p>Despre toate acestea nu este cazul să se vorbească prea mult în program. De altfel, le menţionez în special pentru a caracteriza rânduielile din Germania, unde despre asemenea lucruri nu se poate vorbi deschis şi totodată pentru a sublinia autoînşelarea acelora care vor să transforme pe cale legală asemenea rânduială în societate comunistă. În continuare vreau să amintesc conducerii partidului că există şi alte probleme politice importante în afară de participarea directă a poporului la legislaţie şi de justiţia gratuită, fără de care tot o vom scoate la capăt în cele din urmă. În condiţiile actualei nesiguranţe generale, aceste probleme pot deveni stringente de la o zi la alta, şi ce se va întâmpla dacă ele nu vor fi fost dezbătute şi nu vom fi căzut în prealabil de acord în privinţa lor?</p>', '<p>Dar ceea ce poate fi trecut în program şi cel puţin indirect poate servi ca aluzie la ceea ce nu se spune direct este revendicarea:</p>', '<p>„Deplină autoadministrare în provincii, districte şi comune prin funcţionari aleşi prin vot universal. Înlăturarea tuturor autorităţilor locale şi provinciale numite de stat“.</p>', '<p>Dacă în legătură cu punctele analizate mai sus ar mai putea fi formulate şi alte revendicări programatice, voi acolo puteţi aprecia mai bine decât o pot face eu de aici. Este însă de dorit ca aceste probleme să fie dezbătute în cadrul partidului înainte de a fi prea târziu.</p>', '<p>1. Deosebirea dintre „dreptul de a alege şi dreptul de vot“, respectiv „alegeri şi votare“, nu îmi este clară. Dacă e să facem o deosebire, ea trebuie în orice caz exprimată mai limpede sau explicată într-un comentariu care să însoţească proiectul.</p>', '<p>2. „Dreptul poporului de a propune şi de a respinge“ <i>ce?</i> Ar trebui adăugat: toate legile sau hotărârile reprezentanţei poporului.</p>', '<p>5. Separarea completă a bisericii de stat. Statul să considere toate comunităţile religioase fără excepţie ca fiind asociaţii particulare. Ele să nu mai fie subvenţionate din fonduri publice şi să nu exercite nici o influenţă asupra şcolilor publice. (Doar nu li se poate interzice să înfiinţeze cu mijloace <i>proprii</i> şcoli <i>proprii</i> unde să-şi debiteze neroziile.)</p>', '<p>6. „Laicizarea şcolii“ cade în acest caz, pentru că intră în paragraful anterior.</p>', '<p>8 şi 9. Aici aş vrea să atrag atenţia asupra următoarelor: aceste puncte reclamă etatizarea 1) birourilor de <i>avocatură</i>, 2) <i>a cabinetelor medicale</i>, 3) <i>a farmaciilor, cabinetelor dentare, a asistenţei sanitare</i> etc. etc., iar mai jos se revendică etatizarea totală a asigurărilor sociale. Pot fi lăsate toate acestea în seama d-lui von Caprivi? Şi sunt oare toate acestea în concordanţă cu respingerea oricărui socialism de stat, proclamată mai sus?</p>', '<p>10. Aici aş spune: „Impozite... progresive pentru acoperirea tuturor cheltuielilor statului, districtului şi comunei, în măsura în care este nevoie de impozite pentru aceasta. Desfiinţarea tuturor impozitelor indirecte de stat şi locale, a taxelor vamale etc.“. Restul nu este decât un comentariu — respectiv o argumentare de prisos şi care nu face decât să atenueze.</p>', '<p>\xa0</p>', '<p class="mid" style="text-align: center;"><b>III. Revendicări economice</b></p>', '<p>La punctul 2. În Germania, mai mult decât oriunde, dreptul de asociere trebuie să fie apărat şi împotriva <i>statului</i>.</p>', '<p>Fraza de încheiere: „pentru reglementare“ etc. ar trebui completată, într-o formă corespunzătoare, ca <i>punctul 4</i>. În legătură cu aceasta trebuie menţionat că ne-am păcăli cu Camere de muncă formate pe jumătate din muncitori şi pe jumătate din patroni. Ar fi de ajuns ca printre muncitori să existe o oaie râioasă pentru ca timp de mulţi ani majoritatea să fie mereu de partea patronilor. Dacă nu se va stipula ca în cazurile litigioase <i>ambele părţi</i> să-şi spună <i>separat</i> cuvântul, ar fi preferabil să existe o Cameră a patronilor şi <i>paralel</i> o <i>Cameră independentă a muncitorilor</i>.</p>', '<p>V-aş ruga ca în ceasul al doisprezecelea să comparaţi încă o dată proiectul cu programul francez, care tocmai pentru capitolul III conţine soluţii mai bune. Programul spaniol, pe care, din păcate, nu mai am timp să-l caut, este şi el în multe privinţe foarte bun.</p>', '<p>\xa0</p>', '<p class="mid" style="text-align: center;"><b>Anexa la capitolul I</b></p>', '<p>1. De scos „Gruben, Minen“, de introdus „Căi ferate şi alte mijloace de comunicaţie“.</p>', '<p>2. În mâinile apropriatorilor lor (sau proprietarilor), mijloacele de muncă sociale au devenit mijloace de exploatare. Aservirea economică, determinată de aceasta, a muncitorului de către apropriatorii mijloacelor de muncă, adică ai izvoarelor vieţii, stă la baza sclaviei sub toate formele ei: mizeria socială, degradarea intelectuală, dependenţa politică.</p>', '<p>3. Sub dominaţia acestei exploatări creşte vertiginos în mâna exploatatorilor — capitaliştii şi marii proprietari funciari — acumularea avuţiei creată de către cei exploataţi, devine tot mai inechitabilă repartiţia produsului muncii între exploatatori şi exploataţi, creşte numărul proletarilor şi nesiguranţa existenţei lor.</p>', '<p>4. (Producţia) <i>„privată“</i> de scos... agravează, prin ruinarea păturilor de mijloc de la oraşe şi sate, a mic-burghezilor şi a micilor ţărani, lărgesc (sau adâncesc) prăpastia dintre avuţi şi neavuţi, fac din nesiguranţa generală o stare normală a societăţii şi reprezintă o dovadă că clasa apropriatorilor mijloacelor de muncă sociale şi-a pierdut menirea şi capacitatea de conducere economică şi politică.</p>', '<p>5. Cauzelor „sale“.</p>', '<p>6. ... şi transformarea producţiei capitaliste în folosul unor indivizi sau al unor societăţi pe acţiuni, în producţie socialistă în folosul întregii societăţi şi după un plan dinainte stabilit, o transformare pentru care societatea capitalistă însăşi creează condiţiile materiale şi spirituale, indispensabile pentru a realiza eliberarea clasei muncitoare şi, implicit, eliberarea tuturor membrilor societăţii fără excepţie.</p>', '<p>7. Eliberarea clasei muncitoare nu poate fi decât opera clasei muncitoare înseşi. Se înţelege de la sine că ea nu poate încredinţa eliberarea ei nici capitaliştilor şi marilor proprietari funciari, duşmanii şi exploatatorii ei, nici mic-burghezilor şi micilor ţărani, care, zdrobiţi de concurenţa marilor exploatatori, n-au altă alegere decât să se alăture acestora sau să îngroaşe rândurile muncitorilor. <a href="javascript:void(0);" id="n229">[229]</a></p>', '<p>8. ... cu muncitorii care au ajuns la conştiinţa poziţiei lor de clasă etc.</p>', '<p>9. ... pune şi uneşte astfel într-o singură mână forţa exploatării economice şi oprimării politice.</p>', '<p>10. ... dominaţiei de clasă şi claselor înseşi <a href="javascript:void(0);" id="n230">[230]</a> şi pentru drepturi egale şi obligaţii egale pentru toţi fără deosebire etc... origine (de scos sfârşitul). În lupta sa pentru... omenire, el este frânat de rânduielile politice retrograde din Germania. El trebuie mai întâi să cucerească câmp liber de acţiune, să înlăture numeroasele rămăşiţe ale feudalismului şi absolutismului, pe scurt să înfăptuiască ceea ce partidele burgheze germane au fost şi mai sunt încă prea laşe să facă. Prin urmare, cel puţin astăzi, el trebuie să includă în programul său şi revendicările pe care burghezia din alte ţări civilizate le-a realizat ea însăşi.\r\n</p>'],
'idChr': '3.13text',
'title': ``,
'info': 'Engels (1891): Observaţii critice pe marginea proiectului de program social-democrat din 1891',
},
{'year': '1895',
'image': 'engels',
'content': ['<p>Această lucrare, care apare într-o nouă ediţie, a constituit prima încercare a lui Marx de a explica, cu ajutorul concepţiei sale materialiste, o pagină din istoria contemporană, pornind de la situaţia economică dată. În „Manifestul Comunist“ această teorie a fost aplicată în linii mari la întreaga istorie modernă; în articolele publicate de Marx şi de mine în „Neue Rheinische Zeitung“, am folosit-o în permanenţă pentru a explica unele evenimente politice din zilele noastre. Aici însă trebuia demonstrată, pentru o îndelungată perioadă de dezvoltare istorică pe cât de critică, pe atât de tipică pentru întreaga Europă, legătura cauzală lăuntrică şi, prin urmare, potrivit concepţiei autorului, trebuiau reduse evenimentele politice la acţiunea unor cauze, în ultimă instanţă, economice.</p>', '<p>În aprecierea unor evenimente şi a unei serii de evenimente în curs nu se va putea ajunge niciodată până la cauzele economice <i>finale</i>. Chiar astăzi încă, când presa de specialitate oferă un material atât de bogat, nu este posibil, nici măcar în Anglia, să se urmărească zi de zi dezvoltarea industriei şi a comerţului pe piaţa mondială şi schimbările care survin în metodele de producţie, în aşa fel încât să se poată face în orice moment bilanţul general pe baza acestor factori foarte complecşi şi în permanentă schimbare, dintre care, în plus, cei mai importanţi acţionează de cele mai multe ori vreme îndelungată pe ascuns înainte de a irumpe deodată în mod năvalnic la suprafaţă. Nu-ţi poţi face niciodată o idee de ansamblu clară asupra istoriei economice a unei perioade date chiar în momentul desfăşurării evenimentelor respective, ci numai ulterior, după ce materialul a fost adunat şi triat. Statistica este aici un mijloc auxiliar necesar, dar rămâne totdeauna în urmă. Pentru evenimentele în curs nu o dată va fi, aşadar, nevoie ca acest factor, cel mai hotărâtor, să fie considerat ca factor constant, iar situaţia economică existentă la începutul perioadei respective să fie considerată ca fiind dată şi invariabilă pentru întreaga perioadă, sau să fie luate în consideraţie numai astfel de schimbări ale acestei situaţii care decurg din înseşi evenimentele existente în mod evident şi deci, de asemenea, întru totul evidente. Metoda materialistă este de aceea nevoită aici mult prea des să se mărginească să reducă conflictele politice la lupta de interese dintre clasele sociale şi fracţiunile de clasă existente, create de dezvoltarea economică, şi să demonstreze că diferitele partide politice sunt expresia mai mult sau mai puţin adecvată a acestor clase şi fracţiuni de clase.</p>', '<p>Este de la sine înţeles că această neglijare inevitabilă a schimbărilor concomitente ale situaţiei economice, baza propriu-zisă a tuturor proceselor pe care urmează să le cercetăm, constituie o sursă de greşeli. Dar toate condiţiile unei prezentări sintetice a evenimentelor curente cuprind în ele în mod inevitabil surse de greşeli; ceea ce nu opreşte însă pe nimeni să scrie istoria evenimentelor curente.</p>', '<p>Când Marx a început să scrie această lucrare, sus-menţionata sursă de greşeli era cu mult mai greu de evitat. A urmări în timpul revoluţiei din 1848—1849 transformările economice care se desfăşurau concomitent sau chiar a le avea în câmpul vizual era pur şi simplu imposibil. Şi tot atât de imposibil era acest lucru în timpul primelor luni de exil la Londra, în toamna şi în iarna anului 1849—1850. Or, tocmai atunci a început Marx să-şi scrie lucrarea. Şi, în ciuda acestor împrejurări nefavorabile, Marx a putut, datorită cunoaşterii exacte atât a situaţiei economice a Franţei dinainte de revoluţia din februarie, cât şi a istoriei politice a acestei ţări după revoluţia din februarie, să facă o expunere a evenimentelor care dezvăluie legăturile lor lăuntrice cu o perfecţiune care a rămas neîntrecută până în prezent; această expunere a trecut în mod strălucit dublul examen la care Marx însuşi a supus-o ulterior.</p>', '<p>Primul examen l-a trecut atunci când Marx, începând din primăvara anului 1850, a găsit din nou răgaz pentru a se dedica studiilor economice şi s-a apucat, în primul rând, să studieze istoria economică a ultimilor zece ani. Ca urmare, înseşi faptele i-au dovedit clar ceea ce până atunci a dedus el pe jumătate aprioric dintr-un material incomplet; că criza comercială mondială din 1847 a fost aceea care a generat revoluţiile din februarie şi din martie şi că prosperitatea industrială care treptat s-a făcut din nou simţită de la mijlocul anului 1848, ajungând la apogeu în 1849 şi 1850, a fost forţa dătătoare de viaţă a reacţiunii europene, care s-a întărit din nou. Acest lucru a fost hotărâtor. În timp ce în primele trei articole (apărute în numerele din ianuarie, februarie şi martie ale revistei „Neue Rheinische Zeitung. Politisch-ökonomische Revue“, <a href="javascript:void(0);" id="n231">[231]</a> Hamburg, 1850) mai străbate speranţa într-un nou avânt apropiat al energiei revoluţionare, cronica istorică (mai—octombrie) scrisă de Marx şi de mine pentru ultimul număr, un număr dublu, apărut în toamna anului 1850, rupe o dată pentru totdeauna cu aceste iluzii: „O nouă revoluţie este cu putinţă numai ca urmare a unei noi crize: Dar venirea ei e tot atât de certă ca şi izbucnirea crizei“. Aceasta era însă şi singura modificare esenţială care trebuia făcută. În ceea ce priveşte interpretarea dată evenimentelor în capitolele anterioare şi legăturile cauzale stabilite acolo, nu era absolut nimic de modificat, după cum o dovedeşte continuarea relatării evenimentelor petrecute de la 10 martie până în toamna anului 1850, cuprinsă în aceeaşi cronică. De aceea în ediţia de faţă am inclus această continuare ca un al patrulea articol.</p>', '<p>Al doilea examen a fost şi mai sever. Imediat după lovitura de stat de la 2 decembrie 1851 a lui Ludovic Bonaparte, Marx a prelucrat din nou istoria Franţei din februarie 1848 până la acest eveniment, care încheie temporar perioada revoluţionară. („Optsprezece brumar al lui Ludovic Bonaparte“, ediţia a treia, Hamburg, Meissner, 1885). În această broşură, perioada prezentată în lucrarea pe care o reedităm este analizată din nou, deşi mai pe scurt. N-avem decât să comparăm această a doua expunere, scrisă în lumina evenimentului hotărâtor petrecut cu un an şi ceva mai târziu, cu lucrarea noastră şi vom vedea că autorul nu a avut de făcut decât foarte puţine modificări.</p>', '<p>Ceea ce mai conferă acestor lucrări o importanţă cu totul deosebită este faptul că ea dă pentru prima dată formula în care partidele muncitoreşti din toate ţările lumii îşi rezumă în mod unanim revendicarea transformării economice: însuşirea mijloacelor de producţie de către societate. În capitolul al doilea, în legătură cu „dreptul la muncă“, denumit acolo „prima formulă stângace care rezumă revendicările revoluţionare ale proletariatului“, se spune: „Dar îndărătul dreptului la muncă stă puterea asupra capitalului, îndărătul puterii asupra capitalului stă <i>însuşirea mijloacelor de producţie</i>, subordonarea lor clasei muncitoare asociate, deci desfiinţarea atât a muncii salariate, cât şi a capitalului şi a relaţiilor lor reciproce. Prin urmare, aici a fost formulată pentru prima oară teza prin care socialismul muncitoresc modern se deosebeşte net atât de toate nuanţele socialismului feudal, burghez, mic-burghez etc., cât şi de confuza comunitate de bunuri preconizată de comunismul utopic, precum şi de cel muncitoresc spontan. Dacă ulterior Marx a extins formula şi asupra însuşirii mijloacelor de schimb, această lărgire a formulei, care de altfel decurge de la sine din „Manifestul Comunist“, nu era decât un corolar al tezei fundamentale. De curând, câţiva înţelepţi din Anglia au mai adăugat că şi „mijloacele de repartiţie“ trebuie să fie transmise societăţii. Acestor domni le-ar fi greu să spună care sunt aceste mijloace de repartiţie economice, deosebit de mijloacele de producţie şi de schimb; în afară de cazul când nu s-au referit cumva la mijloacele de repartiţie <i>politice:</i> impozite, ajutoare pentru săraci, inclusiv dotaţia Sachsenwaldă <a href="javascript:void(0);" id="n232">[232]</a> şi alte dotaţii. Dar, în primul rând, aceste mijloace de repartiţie sunt de pe acum în posesiunea colectivităţii, a statului sau a comunei, şi, în al doilea rând, tocmai pe ele vrem să le desfiinţăm.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Când a izbucnit revoluţia din februarie, noi toţi ne aflam, în ceea ce priveşte reprezentările noastre despre condiţiile şi desfăşurarea mişcărilor revoluţionare, sub influenţa experienţei istorice de până atunci, mai ales a experienţei Franţei. Căci Franţa a fost aceea care a dominat întreaga istorie a Europei din 1789 încoace şi tot de la ea a pornit acum din nou semnalul unei răsturnări generale. Era deci de la sine înţeles şi inevitabil ca reprezentările noastre despre natura şi desfăşurarea revoluţiei „sociale“ proclamate la Paris în februarie 1848, revoluţia proletariatului, să fie puternic colorate de amintirile modelelor din 1789—1830. Şi atunci când insurecţia de la Paris şi-a găsit ecou în revoluţiile victorioase de la Viena, Milano, Berlin, când întreaga Europă până la graniţa rusească a fost antrenată în mişcare, când apoi în iunie la Paris s-a dat prima mare bătălie între proletariat şi burghezie pentru dominaţie, când însăşi victoria clasei ei a zdruncinat burghezia din toate ţările în aşa măsură încât s-a refugiat din nou în braţele reacţiunii monarho-feudale abia răsturnate, atunci pentru noi, date fiind împrejurările, nu mai exista nici o îndoială că marea luptă hotărâtoare a început, că ea trebuie dusă până la capăt într-o perioadă revoluţionară lungă şi plină de vicisitudini, dar care nu se poate încheia decât cu victoria definitivă a proletariatului.</p>', '<p>După înfrângerile din 1849 nu am împărtăşit câtuşi de puţin iluziile democraţiei vulgare grupate in partibus <a href="javascript:void(0);" id="n233">[233]</a> în jurul guvernelor provizorii ale viitorului. Aceasta conta pe o victorie apropiată şi definitivă a „poporului“ asupra „asupritorilor“, noi — pe o luptă îndelungată, după înlăturarea „asupritorilor“, între elementele antagoniste care se aflau chiar în rândurile acestui „popor“. Democraţia vulgară se aştepta de la o zi la alta la o nouă explozie; noi am declarat încă în toamna anului 1850 că cel puţin <i>prima</i> etapă a perioadei revoluţionare s-a încheiat şi că până la izbucnirea unei noi crize economice mondiale nu mai era nimic de aşteptat. De aceea am şi fost excomunicaţi ca trădători ai revoluţiei de aceiaşi oameni care mai târziu, aproape fără excepţie, au pactizat cu Bismarck, în măsura în care Bismarck a socotit că ei merită această osteneală.</p>', '<p>Istoria a arătat însă că nici noi nu am avut dreptate, că părerea noastră de atunci a fost o iluzie. Istoria a mers şi mai departe: ea nu numai că a spulberat eroarea noastră, de atunci, dar a schimbat radical şi condiţiile în care proletariatul trebuie să ducă lupta. Modul de luptă folosit în 1848 este astăzi depăşit în toate privinţele şi reprezintă un punct care, cu acest prilej, merită să fie cercetat mai îndeaproape.</p>', '<p>Toate revoluţiile de până acum n-au făcut decât să înlocuiască dominaţia unei anumite clase cu dominaţia altei clase; toate clasele dominante de până acum erau însă numai mici minorităţi faţă de clasa dominantă a poporului. Astfel, o minoritate dominantă era răsturnată şi în locul ei altă minoritate punea mâna pe cârma statului şi modela instituţiile statului potrivit intereselor ei. De fiecare dată acesta era grupul minorităţii, care, dat fiind stadiul dezvoltării economice, era capabil şi menit să-şi exercite dominaţia, şi tocmai din această cauză — şi numai din această cauză — majoritatea dominată sau participa la revoluţie în favoarea acestui grup, sau accepta pasivă revoluţia. Dacă facem abstracţie de conţinutul concret al fiecăreia dintre ele, forma comună a tuturor acestor revoluţii constă în aceea că erau revoluţii ale minorităţii. Chiar dacă majoritatea participa la aceste revoluţii, ea acţiona — conştient sau nu — numai în interesul unei minorităţi; dar tocmai acest lucru, sau chiar numai atitudinea pasivă a majorităţii, care nu opunea nici o rezistenţă, crea aparenţa că această minoritate ar reprezenta întregul popor.</p>', '<p>După primul mare succes, minoritatea învingătoare, de regulă, se scinda; o parte se declara mulţumită cu cele obţinute, cealaltă voia să meargă mai departe, formula noi revendicări, care corespundeau cel puţin în parte intereselor reale sau imaginare ale maselor largi populare. În unele cazuri aceste revendicări mai radicale au fost înfăptuite, dar de cele mai multe ori numai pentru un timp; partidul mai moderat redobândea preponderenţa, iar aceste din urmă cuceriri erau reduse din nou, total sau parţial, la zero; învinşii strigau atunci că au fost trădaţi sau puneau înfrângerea pe seama întâmplării. În realitate însă, lucrurile se petreceau de cele mai multe ori astfel: cuceririle primei victorii erau consolidate abia de-a doua victorie a partidului mai radical; când acest ţel era atins, îndeplinindu-se astfel ceea ce era necesar în momentul respectiv, radicalii împreună cu succesele lor părăseau din nou scena. Toate revoluţiile epocii moderne, începând cu marea revoluţie engleză din secolul al XVII-lea, au avut aceste trăsături, care păreau inerente oricărei lupte revoluţionare. Ele păreau proprii şi luptei pe care o ducea proletariatul pentru eliberarea sa, cu atât mai mult cu cât tocmai în 1848 puteau fi număraţi pe degete oamenii în stare să înţeleagă cât de cât direcţia în care trebuia căutată această eliberare. Chiar la Paris masele proletare erau şi după victorie cu totul nelămurite asupra drumului pe care trebuie să-l urmeze. Şi, totuşi, mişcarea exista: instinctivă, spontană, de nestăvilit. Nu era oare tocmai aceasta situaţia în care o revoluţie — condusă, ce-i drept, de o minoritate, dar de astă dată nu în interesul minorităţii, ci în interesul cel mai autentic al majorităţii — trebuia să reuşească? Dacă în toate perioadele revoluţionare mai lungi masele largi populare puteau fi atât de uşor amăgite prin simple momeli false ale grupurilor minorităţii care-şi croiau drum, cum ar fi putut să fie ele mai puţin receptive la idei care oglindeau în modul cel mai fidel situaţia lor economică, idei care nu erau decât expresia limpede, raţională a nevoilor lor pe care ele încă nu le înţelegeau, ci abia le simţeau în mod vag? Ce-i drept, această stare de spirit revoluţionară a maselor făcea loc mai totdeauna şi de cele mai multe ori foarte curând unei oboseli sau se transforma chiar într-o stare de spirit contrară de îndată ce iluzia se risipea şi survenea dezamăgirea. Dar aici nu era vorba de momeli, ci de realizarea intereselor celor mai autentice ale imensei majorităţi, interese care, ce-i drept, pe atunci nu îi erau nicidecum clare acestei uriaşe majorităţi, dar care curând, în cursul înfăptuirii lor practice, datorită evidenţei lor convingătoare trebuiau să-i devină destul de clare. Şi mai ales, aşa cum a demonstrat Marx în articolul al treilea, în primăvara anului 1850, atunci când dezvoltarea republicii burgheze, născută din revoluţia „socială“ din 1848, a făcut ca adevărata dominaţie să se concentreze în mâna marii burghezii — care în plus avea o stare de spirit monarhistă — iar toate celelalte clase sociale, ţăranii ca şi micii burghezi, să se grupeze în jurul proletariatului, aşa încât, la repurtarea victoriei în comun şi după această victorie, nu ele, ci proletariatul, devenit mai înţelept datorită experienţei dobândite, trebuia să devină factorul hotărâtor, — nu se putea oare conta atunci pe deplin pe transformarea revoluţiei minorităţii într-o revoluţie a majorităţii?</p>', '<p>Istoria a arătat că nici noi şi nici cei care gândeau la fel ca noi nu am avut dreptate. Ea a arătat limpede că pe atunci dezvoltarea economică pe continentul european era încă departe de a fi atât de maturizată încât să poată fi înlăturată producţia capitalistă; ea a demonstrat acest lucru prin revoluţia economică, care, începând din 1848, a cuprins întregul continent şi abia atunci a statornicit cu adevărat marea industrie în Franţa, Austria, Ungaria, Polonia şi de curând în Rusia şi a făcut din Germania de-a dreptul o ţară industrială de prim rang, şi toate acestea pe bază capitalistă, prin urmare pe o bază care în 1848 avea încă foarte multe posibilităţi de extindere. Dar tocmai această revoluţie industrială a introdus pretutindeni claritate în relaţiile de clasă, a înlăturat o sumedenie de categorii intermediare, transmise din perioada manufacturieră, iar în Europa răsăriteană, chiar din perioada când meseriile erau organizate în bresle, a generat o adevărată burghezie şi un adevărat proletariat al marii industrii, împingându-le pe primul plan al dezvoltării sociale. Şi, ca urmare, lupta dintre aceste două clase mari, care în 1848, în afară de Anglia, se dădea doar la Paris şi poate încă în câteva mari centre industriale, s-a extins asupra întregii Europe, ajungând la o intensitate care în 1848 era încă de neconceput. Pe atunci numeroase evanghelii confuze ale diferitelor secte cu panaceele lor, acum o <i>singură</i> teorie unanim recunoscută, extrem de clară: teoria lui Marx care formulează cu precizie scopul final al luptei; pe atunci mase nedezvoltate, dezbinate şi care diferă între ele după localitate şi naţionalitate, legate doar prin sentimentul suferinţelor comune şi oscilând dezorientate între entuziasm şi desperare, acum o <i>unică</i> mare armată internaţională a socialiştilor, înaintând vertiginos, crescând pe zi ce trece ca număr, organizare, disciplină, conştiinţă şi încredere în victorie. Dacă nici măcar această puternică armată a proletariatului nu şi-a atins încă ţelul, dacă, departe de a cuceri victoria printr-o <i>singură</i> mare lovitură, ea trebuie să înainteze încet, cucerind printr-o luptă grea şi dârză o poziţie după alta, aceasta dovedeşte o dată pentru totdeauna că în 1848 era cu neputinţă să se obţină transformarea socială printr-o simplă lovitură dată prin surprindere.</p>', '<p>O burghezie scindată în două fracţiuni dinastice-monarhice, <a href="javascript:void(0);" id="n234">[234]</a> care cerea însă înainte de toate linişte şi siguranţă pentru afacerile ei băneşti, iar în faţa ei un proletariat, ce-i drept învins, dar încă ameninţător, în jurul căruia se grupau tot mai mult mic-burghezii şi ţăranii — ameninţarea continuă a unei explozii violente, care, cu toate acestea, nu oferea nici o perspectivă de rezolvare definitivă —, iată situaţia parcă anume creată pentru lovitura de stat a celui de-al treilea pretendent, pseudodemocrat, Ludovic Bonaparte. Cu ajutorul armatei el a pus capăt la 2 decembrie 1851 situaţiei încordate, asigurând Europei liniştea internă, pentru a o ferici în schimb cu o nouă eră de războaie. <a href="javascript:void(0);" id="n235">[235]</a> Perioada revoluţiilor de jos era temporar încheiată; a urmat o perioadă a revoluţiilor de sus.</p>', '<p>Revenirea la imperiu în 1851 a fost o nouă dovadă că aspiraţiile proletare din acea vreme nu ajunseseră la maturitate. Dar chiar imperiul avea să creeze condiţiile în care ele aveau să ajungă la maturitate. Liniştea internă a asigurat posibilitatea unui nou avânt industrial, iar necesitatea de a da o ocupaţie armatei şi de a abate spre exterior tendinţele revoluţionare a generat războaiele prin care Bonaparte, sub pretextul apărării „principiului naţionalităţilor“, căuta prin tot felul de tertipuri să obţină teritorii pe care să le anexeze Franţei. Imitatorul său Bismarck a adoptat aceeaşi politică pentru Prusia; în 1866 el a săvârşit lovitura sa de stat, revoluţia sa de sus, îndreptată împotriva Confederaţiei germane şi a Austriei şi, nu mai puţin, împotriva Camerei prusiene, care intrase în conflict cu guvernul. Dar Europa era prea mică pentru doi Bonaparte şi astfel ironia istoriei a făcut ca Bismarck să-l răstoarne pe Bonaparte, iar regele Wilhelm al Prusiei să întemeieze nu numai imperiul Germaniei mici, <a href="javascript:void(0);" id="n236">[236]</a> ci şi Republica Franceză. Rezultatul general a fost însă că în Europa independenţa şi unitatea internă a marilor naţiuni, cu excepţia Poloniei, a devenit un fapt, fireşte înăuntrul unor graniţe relativ modeste, dar totuşi destul de largi pentru ca procesul de dezvoltare al clasei muncitoare să nu mai fie frânat de complicaţii naţionale. Groparii revoluţiei din 1848 au devenit executorii ei testamentari. Iar alături de ei se şi ridica ameninţător moştenitorul lui 1848, proletariatul, reprezentat de <i>Internaţională</i>.</p>', '<p>După războiul din 1870—1871, Bonaparte dispare de pe scenă, iar misiunea lui Bismarck este îndeplinită, el poate să devină din nou un iuncher de rând. Încheierea acestei perioade o constituie însă Comuna din Paris. Încercarea perfidă a lui Thiers de a fura artileria Gărzii naţionale din Paris a provocat insurecţia victorioasă. S-a vădit din nou că la Paris nu mai este posibilă nici o altă revoluţie în afară de cea proletară. După victorie dominaţia a revenit de la sine, fără a fi contestată de nimeni, clasei muncitoare. Şi s-a vădit din nou cât de imposibilă era chiar şi atunci, la douăzeci de ani după perioada descrisă în lucrarea lui Marx, dominaţia clasei muncitoare. Pe de o parte, Franţa a lăsat Parisul în voia soartei, privind nepăsătoare cum sângerează sub obuzele lui Mac-Mahon; pe de altă parte, Comuna se consuma în lupta sterilă dintre cele două partide care o scindau: blanquiştii (majoritatea) şi proudhoniştii (minoritatea), şi nici unii nici alţii nu ştiau ce trebuia făcut. Victoria uşoară din 1871 a rămas tot atât de infructuoasă ca şi lovitura prin surprindere din 1848.</p>', '<p>Se credea că o dată cu Comuna din Paris a fost îngropat definitiv şi proletariatul luptător. Dar tocmai dimpotrivă: de la Comună şi de la războiul franco-prusian a pornit avântul său cel mai puternic. Revoluţionarea totală a întregului sistem militar prin înrolarea întregii populaţii apte pentru serviciul militar în armate al căror efectiv se număra acum cu milioanele, prin introducerea armelor de foc, a obuzelor şi a substanţelor explozibile de o eficacitate nemaicunoscută până atunci a pus brusc capăt, pe de o parte, perioadei războaielor bonapartiste şi a asigurat o dezvoltare paşnică a industriei, prin faptul că făcea imposibil orice alt război în afara unui război mondial, cu nemaipomenitele orori inerente lui, al cărui deznodământ nu poate fi prevăzut. Pe de altă parte, această revoluţionare, determinând creşterea în progresie geometrică a cheltuielilor pentru armată, a făcut să crească impozitele enorm de mult şi a împins astfel clasele mai sărace ale poporului în braţele socialismului. Anexarea Alsaciei şi Lorenei, cauză imediată a cursei nebuneşti a înarmărilor, a reuşit să aţâţe ura şovină pe care o nutreau una faţă de cealaltă burghezia franceză şi cea germană; pentru muncitorii celor două ţări însă, ea a devenit o nouă legătură de unire. Iar ziua aniversării Comunei din Paris a devenit prima sărbătoare comună a întregului proletariat.</p>', '<p>Războiul din 1870—1871 şi înfrângerea Comunei, după cum a prevăzut Marx, au strămutat vremelnic centrul de greutate al mişcării muncitoreşti europene din Franţa în Germania. Franţa a avut nevoie, fireşte, de ani îndelungaţi ca să-şi revină de pe urma vărsării de sânge din mai 1871. Dimpotrivă în Germania, unde industria, favorizată în plus de mana binefăcătoare a miliardelor franceze <a href="javascript:void(0);" id="n237">[237]</a> se dezvolta, ca într-o seră, tot mai rapid, social-democraţia creştea într-un ritm şi mai rapid, şi mai susţinut. Datorită priceperii cu care muncitorii germani au folosit votul universal introdus în 1866, creşterea uimitoare a partidului a devenit evidentă lumii întregi din cifre incontestabile: în 1871 social-democraţii au întrunit 102.000 de voturi, în 1874 — 352.000, în 1877 — 493.000. Apoi a urmat recunoaşterea de către cei de sus a acestor progrese sub forma legii excepţionale împotriva socialiştilor: partidul a fost vremelnic zdrobit, numărul voturilor pe care le-a întrunit a scăzut în 1881 la 312.000. Dar partidul a învins repede această situaţie, şi iată că, sub presiunea legii excepţionale, fără presă, fără organizare legală, fără drept de asociere şi de întrunire, iată că abia acum a început o adevărată creştere rapidă: în 1884 — 550.000, în 1887 — 763.000, în 1890 — 1.427.000 de voturi. Atunci mâna statului a devenit neputincioasă. Legea împotriva socialiştilor a dispărut, numărul voturilor întrunite de socialişti a crescut la 1.787.000, reprezentând mai bine de un sfert din totalul voturilor exprimate. Guvernul şi clasele dominante şi-au irosit toate mijloacele — fără folos, fără rost, fără succes. Dovezile evidente ale neputinţei lor, pe care autorităţile, de la paznicul de noapte până la cancelarul imperiului, au trebuit să le capete — şi încă din partea dispreţuiţilor muncitori! — se numărau cu milioanele. Statul a ajuns în impas, muncitorii se aflau abia la începutul drumului.</p>', '<p>Dar pe lângă primul serviciu, acela al însăşi existenţei lor ca cel mai puternic şi mai disciplinat partid socialist, aflat în cea mai rapidă creştere, muncitorii germani au mai adus cauzei clasei muncitoare un al doilea mare serviciu. Ei au dat tovarăşilor lor din toate ţările o armă nouă, o armă dintre cele mai ascuţite, arătându-le cum trebuie folosit votul universal.</p>', '<p>Votul universal exista deja de multă vreme în Franţa, dar a fost discreditat pentru că guvernul bonapartist abuza de el. După Comună nu mai exista un partid muncitoresc care să-l poată folosi. Şi în Spania votul universal a fost introdus pe timpul republicii, dar în Spania neparticiparea la alegeri devenise demult o regulă pentru toate partidele de opoziţie serioase. Nici experienţele din Elveţia în legătură cu votul universal nu erau nicidecum încurajatoare pentru un partid muncitoresc. Muncitorii revoluţionari din ţările romanice s-au obişnuit să considere dreptul de vot ca o cursă, ca un instrument de înşelare folosit de guvern. În Germania, lucrurile stăteau altfel. Încă „Manifestul Comunist“ a proclamat cucerirea dreptului de vot universal, cucerirea democraţiei, ca una dintre primele şi cele mai importante sarcini ale proletariatului luptător, iar Lassalle a reluat această revendicare. Iar atunci când Bismark s-a văzut nevoit să introducă votul universal ca singurul mijloc de a cointeresa masele populare în planurile sale, muncitorii noştri au luat imediat lucrurile în serios şi l-au trimis pe August Bebel în primul Reichstag constituant. Iar din ziua aceea ei au folosit dreptul de vot într-un mod care le-a adus rezultate înmiite şi care a servit de model muncitorilor din toate ţările. Dreptul de vot ei l-au transformat — ca să ne exprimăm cu cuvintele folosite în programul marxist francez — de moyen de duperie qu’il a été jusqu’ici, en instrument d’émancipation — dintr-un instrument de înşelăciune, cum a fost până acum, într-un instrument de eliberare. <a href="javascript:void(0);" id="n238">[238]</a> Şi chiar dacă dreptul de vot universal nu ne-ar fi oferit alt avantaj decât acela că ne-a permis să ne numărăm la fiecare trei ani forţele; că prin creşterea neaşteptat de rapidă, constatată regulat, a numărului voturilor a sporit în aceeaşi măsură încrederea în victorie a muncitorilor, ca şi teama duşmanilor, devenind astfel cel mai bun mijloc de propagandă al nostru; că ne-a arătat exact care sunt propriile noastre forţe şi care sunt forţele tuturor partidelor adverse, oferindu-ne astfel un criteriu cum nu se poate mai bun pentru proporţionarea acţiunilor noastre, ferindu-ne în aceeaşi măsură de o şovăire inoportună, ca şi de o cutezanţă inoportună, — dacă acesta ar fi singurul avantaj pe care-l avem de pe urma dreptului de vot, şi tot ar fi mai mult decât deajuns. Dar votul universal ne-a dat mult mai mult. În timpul agitaţiei electorale, el ne-a oferit cel mai bun mijloc de a veni în contact cu masele populare acolo unde mai erau încă departe de noi, de a sili toate partidele să-şi apere de atacurile noastre părerile şi acţiunile în faţa întregului popor; pe lângă aceasta, a oferit reprezentanţilor noştri în Reichstag o tribună de la înălţimea căreia ei se puteau adresa atât adversarilor lor din parlament, cât şi maselor din afara parlamentului, cu mai multă autoritate şi libertate decât o puteau face prin presă şi întruniri. La ce folosea guvernului şi burgheziei legea împotriva socialiştilor dacă agitaţia electorală şi discursurile socialiste din Reichstag o subminau într-una?</p>', '<p>Dar o dată cu folosirea cu succes a votului universal a fost folosit un mod de luptă cu totul nou al proletariatului, care s-a dezvoltat rapid. S-a constatat că instituţiile de stat cu ajutorul cărora burghezia îşi organizează dominaţia mai oferă şi alte posibilităţi pentru lupta clasei muncitoare împotriva acestor instituţii înseşi. Muncitorii participau la alegerile pentru Landtagurile diferitelor state, pentru consiliile municipale, instanţele de judecată profesionale, ei disputau burgheziei orice post electiv dacă pentru ocuparea acestuia participau la vot un număr destul de mare de muncitori. Şi aşa se face că burghezia şi guvernul au ajuns să se teamă mult mai mult de acţiunea legală decât de cea ilegală a partidului muncitoresc, mai mult de succesele în alegeri decât de cele ale insurecţiei.</p>', '<p>Căci şi aici condiţiile de luptă au suferit schimbări esenţiale. Insurecţia de tip vechi, lupta de stradă pe baricade, care până în 1848 pretutindeni hotăra în ultimă instanţă deznodământul ei, era în mare măsură învechită.</p>', '<p>Să nu ne facem iluzii în această privinţă: o adevărată victorie a insurecţiei asupra armatei în lupta de stradă, adică o victorie ca cea repurtată în lupta dintre două armate, este un lucru dintre cele mai rare. Dar tot atât de rare sunt cazurile în care insurgenţii au contat pe o astfel de victorie. Ei nu urmăreau decât să frângă spiritul de luptă al trupelor, exercitând asupra lor o presiune morală, lucru care în lupta dintre armatele a două ţări beligerante nu avea nici o importanţă, sau, în orice caz, o importanţă mult mai mică. Dacă aceasta reuşeşte, trupele refuză să tragă sau comandanţii îşi pierd capul şi insurecţia iese victorioasă. Dacă nu reuşeşte, atunci, chiar în cazul unei inferiorităţi numerice, trupele au de partea lor superioritatea armelor, pregătirea, conducerea unică, folosirea planificată a forţelor de luptă şi disciplina. Maximul pe care-l poate atinge insurecţia într-o acţiune tactică efectivă este amenajarea şi apărarea, după toate regulile artei, a unei baricade. Sprijinul reciproc, dispozitivul şi folosirea rezervelor în mod corespunzător, într-un cuvânt coordonarea acţiunilor şi cooperarea dintre diferitele detaşamente necesare chiar şi pentru apărarea unui cartier dintr-un oraş, ca să nu mai vorbim de apărarea unui oraş mare în întregime, nu pot fi realizate decât în mod foarte defectuos sau chiar deloc; concentrarea forţelor de luptă într-un punct hotărâtor în cazul de faţă cade de la sine. De aceea forma de luptă predominantă este apărarea pasivă, iar dacă se trece pe alocuri la atac e numai o excepţie, în vederea unor incursiuni ocazionale şi a unor atacuri de flanc; de regulă însă, atacurile se limitează la ocuparea poziţiilor părăsite de trupele care se retrag. La aceasta se mai adaugă faptul că armata dispune de artilerie şi de geniu bine înarmate şi instruite, mijloace de luptă care, în mai toate cazurile, lipsesc cu desăvârşire insurgenţilor. Nu este deci de mirare că chiar şi luptele de baricade, în care s-a dat dovadă de cel mai mare eroism — la Paris în iunie 1848, la Viena în octombrie 1848, la Dresda în mai 1849 —, s-au terminat cu înfrângerea insurecţiei de îndată ce comandanţii trupelor atacatoare, făcând abstracţie de considerente politice, acţionau conform punctelor de vedere pur militare şi se puteau bizui pe soldaţii lor.</p>', '<p>Numeroasele succese repurtate de insurgenţi până în 1848 se datoresc unor cauze foarte variate. La Paris, în iulie 1830 şi în februarie 1848, ca şi în majoritatea luptelor de stradă din Spania, între insurgenţi şi trupe se afla o gardă civilă, care fie trecea direct de partea insurgenţilor, fie prin atitudinea ei pasivă, nehotărâtă făcea să şovăie şi trupele, şi pe deasupra furniza arme insurgenţilor. Acolo unde această gardă civilă lua de la început atitudine împotriva insurecţiei, ca în iunie 1848 la Paris, insurecţia era înfrântă. La Berlin, în 1848, poporul a învins, în parte pentru că în noaptea dinainte de 19 martie şi în dimineaţa acelei zile i s-au alăturat noi forţe de luptă însemnate, în parte pentru că trupele erau obosite şi prost aprovizionate, în sfârşit pentru că acţiunile lor erau paralizate de ordinele pe care le primeau. În toate cazurile însă, insurgenţii repurtau victoria pentru că trupele refuzau să tragă, pentru că comandanţii nu mai erau în stare să ia hotărâri sau pentru că aveau mâinile legate.</p>', '<p>Aşadar, chiar şi în epoca clasică a luptelor de stradă, baricada avea mai mult un efect moral decât unul material. Ea era un mijloc menit să zdruncine fermitatea trupelor. Dacă rezista până când reuşea să atingă acest scop, victoria era câştigată; dacă nu, lupta se termina cu o înfrângere. &lt;Acesta e punctul principal care trebuie avut în vedere şi atunci când se studiază şansele unor lupte de stradă, care eventual, ar putea avea loc în viitor.&gt; <a href="javascript:void(0);" id="n239">[239]</a></p>', '<p>Aceste şanse erau destul de slabe chiar şi în 1849. Burghezia trecuse pretutindeni de partea guvernelor, reprezentanţii „culturii şi ai proprietăţii“ salutau şi ospătau trupele care porneau la înăbuşirea insurecţiilor. Mirajul baricadei a dispărut, soldatul nu mai vedea îndărătul ei „poporul“, ci nişte rebeli, instigatori, jefuitori, indivizi care împart averile, drojdia societăţii; cu timpul, ofiţerii se obişnuiseră cu tactica luptei de stradă, ei nu mai înaintau de-a dreptul şi fără acoperire asupra parapetului improvizat, ci îl învăluiau prin grădini, curţi şi case. Şi, cu oarecare dibăcie, acest lucru reuşea acum în nouă cazuri din zece.</p>', '<p>De atunci însă s-au mai schimbat foarte multe, şi toate în favoarea trupelor. Dacă oraşele mari au crescut mult, apoi efectivul armatelor a crescut şi mai mult. Din 1848 populaţia Parisului şi a Berlinului nu a crescut de patru ori, pe când garnizoanele lor s-au mărit mai mult decât de patru ori. Datorită căilor ferate, efectivul acestor garnizoane poate deveni în 24 de ore mai mult decât dublu, iar în 48 de ore el poate ajunge la proporţiile unei armate uriaşe. Armamentul acestor trupe, enorm sporite, a devenit incomparabil mai eficace. În 1848 — puşca cu percuţie, cu ţeava lisă şi cu încărcarea pe la gura ţevii; astăzi — puşca de calibru mic cu magazie, care se încarcă pe la culată şi care trage de patru ori mai departe, de zece ori mai precis şi de zece ori mai repede decât cealaltă. Atunci — ghiulelele sferice şi mitraliile cu acţiune relativ slabă ale artileriei; astăzi — grenadele explozive, din care una singură e suficientă pentru a distruge cea mai bună baricadă. Atunci — târnăcopul pionierului pentru a sparge zidurile; astăzi — cartuşul cu dinamită.</p>', '<p>În ceea ce-i priveşte pe insurgenţi, dimpotrivă, toate condiţiile s-au înrăutăţit. E greu de presupus că o insurecţie cu care să simpatizeze toate păturile poporului se va repeta; e de presupus că, în lupta de clasă păturile de mijloc nu se vor grupa niciodată toate, fără excepţie, în jurul proletariatului, aşa încât partidul reacţiunii, strâns în jurul burgheziei, să dispară aproape complet. „Poporul“ va apărea, astfel, întotdeauna împărţit, şi prin urmare va lipsi acea pârghie puternică care în 1848 s-a dovedit atât de eficace. Dacă de partea insurgenţilor vor fi un număr mai mare de oameni care au făcut armata, înarmarea lor va fi şi mai grea. Armele de vânătoare şi de lux din armurării — chiar dacă, potrivit ordinelor poliţiei, nu sunt făcute în prealabil inutilizabile, scoţându-li-se o piesă din închizător — sunt departe de a fi la înălţimea armelor cu magazie ale soldaţilor chiar în lupta la mică distanţă. Până în 1848 oricine putea să-şi confecţioneze singur muniţia necesară din praf de puşcă şi plumb; astăzi pentru fiecare puşcă se cere un tip de cartuş diferit, şi ele se aseamănă numai prin aceea că sunt un produs ingenios al marii industrii, care deci nu poate fi confecţionat ex tempore [fără pregătire, improvizat], astfel încât cea mai mare parte din puşti sunt inutile atunci când lipsesc cartuşele speciale, potrivite pentru ele. Şi, în sfârşit, cartierele noi, construite după 1848 în marile oraşe, au străzi lungi, drepte şi largi, parcă anume făcute pentru acţiunea noilor tunuri şi puşti. Ar trebui să fie nebun revoluţionarul, care pentru lupta de baricade şi-ar alege el însuşi noile cartiere muncitoreşti din nordul şi estul Berlinului.</p>', '<p>&lt;Înseamnă oare aceasta că pe viitor lupta de stradă nu va mai juca nici un rol? Nicidecum. Aceasta înseamnă numai că din 1848 condiţiile au devenit mult mai nefavorabile pentru luptătorii din rândurile populaţiei civile şi mult mai favorabile pentru trupe. Aşadar, în viitor o luptă de stradă va putea fi încununată de succes numai dacă această situaţie dezavantajoasă va fi compensată de alţi factori. De aceea lupta de stradă va apărea mai rar la începutul unei mari revoluţii decât în cursul desfăşurării ei ulterioare şi va trebui întreprinsă cu forţe mai mari. Atunci însă aceste forţe vor prefera, probabil, aşa cum s-a întâmplat în tot cursul marii revoluţii franceze, precum şi la 4 septembrie şi la 31 octombrie 1870 <a href="javascript:void(0);" id="n240">[240]</a> la Paris, atacul deschis tacticii pasive de baricadă.&gt;</p>', '<p>Îşi dă oare acum seama cititorul de ce forţele dominante vor să ne atragă cu tot dinadinsul acolo unde trage puşca şi sfârtecă sabia? De ce suntem acum acuzaţi de laşitate pentru că nu mai ieşim de-a dreptul în stradă, unde suntem siguri dinainte că ne aşteaptă înfrângerea? De ce suntem atât de insistent rugaţi să acceptăm, în sfârşit, să servim drept carne de tun?</p>', '<p>Aceşti domni îşi irosesc zadarnic rugăminţile şi provocările. Nu suntem atât de proşti. Ei ar putea să ceară în viitorul război tot atât de bine duşmanului lor să-şi aşeze trupele în linie, ca pe timpul bătrânului Fritz, <a href="javascript:void(0);" id="n241">[241]</a> sau în coloane constituite din divizii întregi, ca la Wagram şi Waterloo, ba purtând chiar în mână puşca cu cremene. Dacă s-au schimbat condiţiile pentru războiul între popoare, apoi numai puţin s-au schimbat ele şi pentru lupta de clasă. A trecut vremea loviturilor prin surprindere, a revoluţiilor înfăptuite de o minoritate conştientă aflată în fruntea maselor inconştiente. Atunci când este vorba de o transformare totală a orânduirii sociale, masele trebuie să participe ele însele la aceasta, trebuie să înţeleagă ele însele despre ce este vorba, pentru ce anume îşi varsă sângele şi îşi riscă viaţa. Asta ne-a învăţat istoria ultimilor cincizeci de ani. Dar pentru ca masele să înţeleagă ce trebuie să facă este nevoie de o muncă îndelungată, perseverentă, şi tocmai munca aceasta o desfăşurăm noi acum, şi încă cu un succes care-i duce la desperare pe adversarii noştri.</p>', '<p>Şi în ţările romanice lumea îşi dă tot mai mult seama că vechea tactică trebuie revizuită. Pretutindeni a fost imitat exemplul german de folosire a dreptului de vot, de cucerire a tuturor poziţiilor accesibile nouă; &lt;pretutindeni atacurile nepregătite au trecut pe planul al doilea&gt;. În Franţa, unde în decurs de peste o sută de ani pământul a fost răscolit de o serie de revoluţii, unde nu există nici un partid care să nu-şi fi dat tributul la conspiraţii, insurecţii şi tot felul de alte acţiuni revoluţionare; în Franţa, unde, în consecinţă, guvernul nu este câtuşi de puţin sigur de armată şi unde, în genere, împrejurările sunt mult mai favorabile pentru o lovitură insurecţională decât în Germania, — chiar şi în Franţa socialiştii îşi dau tot mai mult seama că pentru ei o victorie durabilă nu este cu putinţă decât în cazul când ar câştiga mai întâi de partea lor marea masă a poporului, adică, în cazul de faţă, pe ţărani. Şi aici s-a recunoscut că munca de propagandă desfăşurată cu răbdare şi activitatea parlamentară constituie sarcina imediată a partidului.</p>', '<p>Succesele nu s-au lăsat aşteptate. Nu numai că au fost cucerite un şir întreg de consilii municipale, dar în Camere se află 50 de socialişti care au şi răsturnat trei guverne şi un preşedinte de republică. În Belgia, muncitorii şi-au cucerit anul trecut dreptul de vot şi au învins într-un sfert din totalul circumscripţiilor electorale. În Elveţia, în Italia, în Danemarca, ba chiar în Bulgaria şi în România, socialiştii sunt reprezentaţi în parlamente. În Austria, toate partidele au ajuns la concluzia unanimă că accesul în Reichsrat nu ne mai poate fi oprit. De intrat vom intra, aceasta e sigur; rămâne numai de văzut: pe care uşă? Şi chiar în Rusia dacă se va întruni faimosul Zemski sobor, acea adunare naţională căreia i se împotriveşte atât de zadarnic tânărul Nicolaie, chiar şi acolo putem conta în mod cert că vom fi reprezentaţi.</p>', '<p>Se înţelege de la sine că tovarăşii noştri din străinătate nu renunţă nicidecum la dreptul lor la revoluţie. Dreptul la revoluţie este, de altfel, unicul „drept“ <i>cu adevărat</i> „istoric“, unicul drept pe care se întemeiază toate statele moderne fără excepţie, inclusiv Mecklenburgul, a cărui revoluţie a nobilimii s-a încheiat în 1755 prin „Erbvergleich“ („acordul cu privire la succesiune“), această glorioasă consfinţire a feudalismului, care mai e în vigoare şi astăzi. Dreptul la revoluţie este atât de adânc înrădăcinat în conştiinţa generală, încât până şi generalul von Boguslawski deduce numai din acest drept al poporului dreptul la lovitura de stat pe care-l revendică pentru împăratul său.</p>', '<p>Dar, orice s-ar întâmpla în alte ţări, social-democraţia germană are o poziţie deosebită şi, prin urmare, cel puţin pentru viitorul imediat şi o sarcină deosebită. Cele două milioane de alegători pe care îi trimite la urne, împreună cu tinerii şi femeile lipsiţi de drept de vot care stau în spatele lor, alcătuiesc masa cea mai numeroasă şi mai compactă, „detaşamentul de şoc“ hotărâtor al armatei proletare internaţionale. Această masă reprezintă de pe acum mai bine de un sfert din voturile exprimate, şi, cum dovedesc alegerile parţiale pentru Reichstag, alegerile pentru Landtagurile diferitelor state, pentru consiliile municipale şi cele pentru instanţele de judecată profesionale, ea creşte mereu. Creşterea ei se desfăşoară tot atât de spontan, de neîntrerupt, de nestăvilit şi în acelaşi timp tot atât de lin ca orice proces care are loc în natură. Toate încercările guvernului de a împiedica acest lucru s-au dovedit neputincioase. Putem conta de pe acum pe 2.250.000 de alegători. Dacă lucrurile vor continua să meargă aşa, până la sfârşitul secolului vom cuceri cea mai mare parte a păturilor de mijloc ale societăţii, mica burghezie, ca şi ţărănimea cu gospodărie mică, şi vom deveni forţa hotărâtoare în ţară, în faţa căreia vor trebui, vrând-nevrând, să se plece toate celelalte forţe. Să contribuim fără preget la creşterea acestei forţe, până ce va depăşi de la sine actualul sistem de guvernare &lt;să nu uzăm în lupte de avangardă acest detaşament de şoc, care se întăreşte pe zi ce trece, ci să-l păstrăm intact până în ziua hotărâtoare&gt; — iată sarcina noastră principală. Şi nu există decât un singur mijloc care ar putea să oprească pentru moment creşterea necontenită a forţelor de luptă socialiste în Germania sau chiar s-o facă să regreseze pentru câtva timp: o ciocnire de proporţii mari cu armata, o vărsare de sânge ca aceea din 1871 de la Paris. Cu timpul am învinge şi asta. Pentru a şterge de pe faţa pământului un partid ai cărui membri se numără cu milioanele, nu ar ajunge toate armele cu magazie din Europa şi din America. Dar dezvoltarea normală ar fi astfel frânată &lt;am fi lipsiţi, poate, în momentul critic de detaşamentul de şoc&gt;, bătălia hotărâtoare ar fi întârziată, amânată şi ar fi plătită cu jertfe mai grele.</p>', '<p>Ironia istoriei universale pune totul cu capul în jos. Noi, „revoluţionarii“, „amatorii de răsturnări“, reuşim mai bine cu mijloacele legale decât cu cele ilegale şi cu răsturnarea. Partidele ordinii, cum îşi spun ele, pier din cauza stării legale pe care au creat-o ele însele. În desperarea lor, ele strigă ca şi Odilon Barrot: la légalité nous tue, legalitatea ne ucide, în timp ce noi, în condiţiile acestei legalităţi, căpătăm muşchi zdraveni şi obraji rumeni şi arătăm ca tinereţea fără bătrâneţe. Iar dacă <i>noi</i> nu vom fi atât de nesăbuiţi încât de dragul acestor partide să ne lăsăm împinşi la lupta de stradă, nu le va rămâne în cele din urmă altceva de făcut decât să încalce ele însele această legalitate atât de fatală lor.</p>', '<p>Între timp ele întocmesc noi legi împotriva răsturnării. Din nou totul este pus cu capul în jos. Oare aceşti duşmani fanatici de astăzi ai răsturnării nu sunt ei înşişi răsturnătorii de ieri? Oare <i>noi</i> am provocat războiul civil din 1866? Oare <i>noi</i> am alungat pe regele Hanovrei, pe electorul de Hessen, pe ducele de Nassau din ţările lor, în care erau suverani ereditari şi legitimi, şi am anexat aceste ţări? Şi tocmai cei care au răsturnat Confederaţia germană şi trei monarhii prin graţia lui dumnezeu se plâng de răsturnare? Quis tulerit Gracchos de seditione querentes? <a href="javascript:void(0);" id="n242">[242]</a> Cine ar putea tolera ca apologeţii lui Bismarck să ponegrească răsturnarea?</p>', '<p>Dar n-au decât să-şi impună proiectele de lege cu privire la răsturnare, n-au decât să le facă mai aspre, să transforme întreg Codul penal în cauciuc; ei nu vor reuşi decât să dea o nouă dovadă a neputinţei lor. Pentru a veni serios de hac social-democraţiei, ei vor trebui să ia cu totul alte măsuri. Împotriva răsturnării social-democrate, căreia acum tocmai respectarea legilor îi prieşte, ei nu pot folosi decât o răsturnare înfăptuită de partidele ordinii, răsturnare care nu se poate produce fără încălcarea legilor. D-l Rössler, birocratul prusac, şi d-l von Boguslawski, generalul prusac, le-au arătat singura cale ce poate fi eventual folosită împotriva muncitorilor, care nu se mai lăsau atraşi în lupta de stradă. Violarea constituţiei, dictatura, reîntoarcerea la absolutism, regis voluptas suprema lex [voinţa regelui este legea supremă]! Aşadar, curaj domnilor, aici nu mai ajută vorbele, aici trebuie să treceţi la fapte.</p>', '<p>Nu uitaţi însă că Imperiul german, ca şi toate statele mici, ca şi toate statele moderne în general, este <i>produsul unui pact:</i> în primul rând al pactului dintre suverani, iar în al doilea rând al pactului dintre suverani şi popor. Dacă una din părţi violează pactul, acesta nu mai este valabil în ansamblu, şi nici cealaltă parte nu mai are obligaţii. &lt;Acest lucru ni l-a demonstrat în mod strălucit Bismarck în 1866. Prin urmare, dacă veţi viola constituţia imperiului, atunci şi social-democraţia va fi eliberată de obligaţiile ei şi va putea acţiona faţă de dv. cum va găsi de cuviinţă. Dar ce anume va face ea atunci — este un secret şi e puţin probabil că o să vi-l divulge astăzi.&gt;</p>', '<p>Au trecut aproape 1.600 de ani de când în Imperiul roman de asemenea acţiona un periculos partid al răsturnării. El submina religia şi toate temeliile statului; nega de-a dreptul că voinţa împăratului este legea supremă; el n-avea patrie, era internaţional, s-a extins în toate provinciile imperiului, din Galia până în Asia, trecând şi dincolo de graniţele lui. Mult timp a acţionat pe ascuns, în umbră, dar de la o vreme s-a simţit destul de puternic pentru a ieşi la lumină. Acest partid al răsturnării, cunoscut sub numele de creştini, era puternic reprezentat şi în armată; legiuni întregi erau creştine. Când erau trimişi pentru a da onorul la ceremoniile de sacrificiu ale religiei păgâne dominante, soldaţii, care aparţineau partidului răsturnării, mergeau atât de departe cu cutezanţa, încât, în semn de protest, arborau pe coifurile lor nişte insigne speciale: cruci. Nici chiar persecuţiile din partea superiorilor, obişnuite în cazărmi, nu dădeau rezultate. Împăratul Diocleţian nu a mai putut răbda ca în armata lui ordinea, supunerea şi disciplina să fie subminate. El a intervenit în mod energic cât nu era prea târziu. A emis o lege împotriva socialiştilor — vreau să spun împotriva creştinilor. Adunările răsturnătorilor au fost interzise, localurile în care se adunau au fost închise sau chiar dărâmate, insignele creştine, crucile etc. au fost interzise, aşa cum sunt interzise în Saxonia batistele roşii. Creştinii nu aveau dreptul să ocupe funcţii în stat; ei nu puteau să devină nici măcar caporali. Deoarece atunci nu existau încă judecători atât de bine dresaţi încât „să judece cu părtinire“ — şi d-l von Köller, în proiectul de lege împotriva răsturnării <a href="javascript:void(0);" id="n243">[243]</a> pe care l-a depus, presupune că există asemenea judecători —, creştinilor li s-a interzis pur şi simplu să-şi caute dreptatea în justiţie. Şi această lege excepţională a rămas fără efect. Creştinii, în bătaie de joc, smulgeau textul legii de pe ziduri; se spune chiar că ar fi dat foc palatului din Nicomedia în care se afla în acel moment împăratul. Atunci el s-a răzbunat, pornind marea prigoană împotriva creştinilor din anul 303 e.n. A fost ultima de acest fel. Şi a fost atât de eficace, încât şaptesprezece ani mai târziu armata era alcătuită în cea mai mare parte din creştini, iar autocratul care i-a urmat lui Diocleţian la conducerea întregului imperiu roman, Constantin, numit de popi cel Mare, a proclamat creştinismul religie de stat.\r\n</p>', '<p class="noind">Londra, 6 martie 1895</p>', '<p class="right" style="text-align: right;"><i>F. Engels</i></p>'],
'idChr': '3.14text',
'title': ``,
'info': 'Engels (1895): Luptele de clasă în Franţa. 1848—1850',
},
{'year': '1856',
'image': 'marx',
'content': ['<p>Aşa-numitele revoluţii de la 1848 n-au fost decât nişte episoade neînsemnate, mici fisuri şi spărturi în crusta uscată a societăţii europene. Ele au dezvăluit, totuşi, o prăpastie. Sub suprafaţa aparent solidă, ele au dezvăluit existenţa unor oceane de materie fluidă care nu aveau nevoie decât să se pună în mişcare pentru a sfărâma întregi continente de granit. Zgomotos şi confuz, ele au vestit eliberarea proletariatului, adică secretul secolului al XIX-lea şi al revoluţiilor acestui secol.</p>', '<p>În realitate, această revoluţie socială nu a fost o noutate descoperită în 1848. Aburul, electricitatea şi maşina de filat au fost revoluţionari mai periculoşi decât cetăţenii Barbès, Raspail şi Blanqui. Dar, deşi atmosfera în care trăim apasă asupra fiecăruia dintre noi cu o greutate de 20.000 de pfunzi, o simţim noi oare? Tot atât de puţin cât a simţit societatea europeană dinainte de 1848 atmosfera revoluţionară care o înconjura şi o apăsa din toate părţile.</p>', '<p>Un fapt deosebit de important caracterizează acest secol al XIX-lea în care trăim, un fapt pe care nimeni nu îndrăzneşte să-l tăgăduiască. Pe de o parte, au fost trezite la viaţă forţe industriale şi ştiinţifice pe care nici una din epocile precedente din istoria omenirii nu şi le-a putut măcar imagina. Pe de altă parte, există simptome ale unei decadenţe care depăşeşte cu mult toate grozăviile cunoscute din istoria ultimei perioade a imperiului roman.</p>', '<p>În zilele noastre, fiecare lucru, pare-se, generează contrarul său. Vedem că maşinile, dotate cu miraculoasă capacitate de a reduce munca omenească şi de a o face mai rodnică, îi condamnă pe muncitori la foamete şi istovire. Noile izvoare ale bogăţiei se transformă printr-o ciudată fatalitate în izvoare ale mizeriei. Victoriile tehnicii par a fi cumpărate cu preţul degradării morale. Se pare că, pe măsură ce omenirea supune natura, omul devine sclavul altui om sau al propriei lui josnicii. Chiar şi lumina pură a ştiinţei pare că nu poate străluci decât pe fondul întunecat al ignoranţei. Toate invenţiile noastre şi tot progresul nostru par să ducă la un singur rezultat: să doteze forţele materiale cu viaţă spirituală şi să reducă viaţa omenească la o simplă forţă materială. Acest antagonism dintre industrie şi ştiinţa modernă, pe de o parte, şi mizeria şi decadenţa modernă, pe de altă parte, acest antagonism dintre forţele de producţie şi relaţiile sociale din epoca noastră este un fapt evident, copleşitor şi incontestabil. Unii deplâng, poate, toate acestea, alţii ar dori, poate, să scape de cuceririle tehnicii moderne pentru a scăpa astfel de conflictele moderne; sau îşi imaginează, poate, că un progres atât de remarcabil în industrie trebuie neapărat completat de un regres tot atât de remarcabil în politică. Noi însă nu ne lăsăm înşelaţi în ceea ce priveşte caracterul spiritului perfid care se manifestă necontenit în toate aceste contradicţii. Ştim că, pentru a funcţiona bine, noile forţe ale societăţii au nevoie de un singur lucru: de oameni noi, care să ştie să le stăpânească — şi aceştia sunt muncitorii.</p>', '<p>Muncitorii sunt, ca şi maşinile, o invenţie a vremurilor noastre. În fenomenele care pun în încurcătură burghezia, aristocraţia şi pe jalnicii profeţi ai regresului recunoaştem pe bravul nostru prieten Robin Goodfellow, <a href="javascript:void(0);" id="n244">[244]</a> bătrâna cârtiţă care ştie să sape atât de repede, vrednicul pionier — revoluţia. Muncitorii englezi sunt primii născuţi ai industriei moderne. Ei nu vor fi, desigur, ultimii care vor sprijini revoluţia socială generată de această industrie — revoluţie care va însemna eliberarea propriei lor clase în întreaga lume şi care va avea un caracter tot atât de universal ca şi dominaţia capitalului şi sclavia muncii salariate. Cunosc luptele eroice duse de clasa muncitoare engleză începând de la mijlocul secolului trecut, lupte care, deşi sunt învăluite în umbră şi istoricii burghezi le-au trecut sub tăcere, nu sunt mai puţin glorioase.</p>', '<p>În evul mediu exista în Germania un tribunal secret, denumit „Femgericht“, care răzbuna nelegiuirile săvârşite de clasa dominantă. Dacă o casă era însemnată cu o cruce roşie, se ştia că proprietarul ei era condamnat de „Feme“. Acum toate casele din Europa sunt însemnate cu misterioasa cruce roşie. <a id="cit55"></a>Istoria este judecătorul, iar proletariatul executorul sentinţei.</p>'],
'idChr': '4.01text',
'title': ``,
'info': 'Marx (1856): Cuvântare rostită la aniversarea gazetei „The People’s Paper“ la 14 aprilie 1856 la Londra',
},
{'year': '1845',
'image': 'engelsy',
'content': ['<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Înainte de a trece la descrierea cartierelor muncitoreşti propriu-zise, vreau numai să adaug că aproape toate uzinele sunt aşezate de-a lungul celor trei râuri sau de-a lungul diferitelor canaluri care se resfiră prin oraş. Iată, mai întâi, oraşul vechi, aşezat între marginea de nord a cartierului comercial şi râul Irk. Aici, străzile, chiar şi cele mai bune, sunt înguste şi întortocheate, ca Todd-Street, Long Millgate, Withy Grave şi Shude Hill, casele sunt murdare, vechi şi dărăpănate, iar cele din străzile laterale sunt cu totul mizerabile. Dacă intri dinspre biserica veche în Long Millgate, vezi imediat pe dreapta un şir de case de modă veche ale căror ziduri frontale stau aplecate într-o rână; sunt rămăşiţele vechiului Manchester preindustrial, ai cărui locatari de odinioară s-au retras, împreună cu urmaşii lor, în cartierele mai bine construite, lăsându-şi casele, care ajunseseră să fie prea proaste pentru dânşii, unui neam de lucrători cu mult sânge irlandez în vine. Te afli aici într-adevăr într-un cartier muncitoresc care apare aproape în toată goliciunea sa, căci nici măcar prăvăliile şi cârciumile din stradă nu se străduiesc să arate mai curăţele. Dar toate acestea nu sunt încă nimic în comparaţie cu uliţele şi curţile dosnice, la care ajungi numai prin intrări înguste, acoperite, pe unde nu pot trece doi oameni unul lângă altul. E greu să-ţi faci o idee de felul dezordonat şi haotic, sfidând orice arhitectură raţională, în care sunt clădite casele, îngrămădite una în alta. Şi vina n-o poartă numai clădirile moştenite de la Manchesterul de altădată; haosul a atins apogeul abia în ultimul timp, când pretutindeni unde arhitectura epocilor trecute mai lăsase vreun petic de teren liber s-a adăugat şi s-a cârpăcit atâta, că în cele din urmă între case n-a rămas nici cel mai mic spaţiu pe care să se mai poată construi ceva. Pentru a întări cele spuse, reproduc alăturat o mică parte din planul Manchesterului — nu e porţiunea cea mai rea şi nu cuprinde nici a zecea parte din oraşul vechi.</p>', '<img alt="4.02img" class="auto" src="./Images/4.02img.png" width="50%"/>', '<p>Această schiţă ne va ajuta în suficientă măsură să ne formăm o imagine a construcţiei fără nici o noimă a întregului cartier, în special a porţiunii din preajma Irkului. În partea sudică malul acestui râu este foarte abrupt şi înalt de 15—30 de picioare; totuşi, pe acest mal râpos se văd adeseori trei rânduri de case, cel inferior ridicându-se de-a dreptul din apă, în timp ce faţada celui superior ajunge la nivelul coamei dealului din strada Long Millgate. Între ele, pe mal, se mai găsesc şi fabrici — într-un cuvânt arhitectura este aici tot atât de dezordonată şi de gâtuită ca şi în partea inferioară a străzii Long Millgate. Din strada principală pornesc spre dreapta şi spre stânga o sumedenie de ganguri acoperite care duc în nenumărate curţi; dacă intri în ele, dai de o murdărie şi de o infecţie fără pereche — îndeosebi în curţile care duc în vale, spre Irk, şi în care se găsesc, fără doar şi poate, locuinţele cele mai îngrozitoare pe care le-am întâlnit până azi. În una dintre aceste curţi se găseşte chiar la intrare, acolo unde se termină gangul acoperit, o latrină fără uşă şi atât de murdară, încât locatarii nu pot intra şi ieşi din curte decât trecând prin o băltoacă de urină stătută şi excremente ce înconjură latrina; pentru cei care ar dori să se ducă să verifice, menţionez că este prima curte de pe malul Irkului, mai sus de Ducie Bridge; în vale, pe malul apei, sunt câteva tăbăcării, care umplu împrejurimile cu duhoarea resturilor animale în putrefacţie. În curţile situate mai jos de Ducie Bridge cobori de obicei pe nişte scări înguste şi murdare, iar la case nu ajungi decât trecând peste grămezi de gunoi şi moloz. Prima curte situată mai jos de Ducie Bridge se numeşte Allen’s Court, şi în timpul holerei a fost într-un asemenea hal, încât poliţia sanitară s-a văzut nevoită s-o evacueze şi s-o cureţe afumând-o cu clor. Doctorul Kay face într-o broşură <a href="javascript:void(0);" id="n245">[245]</a> o descriere înfiorătoare a halului în care se găsea pe atunci această curte. De atunci ea pare să fi fost dărâmată în parte şi reclădită, căci, privind de pe Ducie Bridge, se mai zăresc unele ruine de ziduri şi mormane înalte de moloz alături de câteva case de construcţie mai recentă. Priveliştea care se deschide de pe acest pod — ascunsă cu delicateţe privirilor muritorilor de statură mai mică printr-un parapet de înălţimea unui om — este în genere caracteristică pentru întregul cartier. Jos de tot curge sau, mai bine zis, lâncezeşte râul Irk, îngust, negru ca smoala, puturos, plin de gunoaie şi reziduri, pe care le depune pe malul drept, care e mai neted; pe vreme secetoasă, pe acest mal rămân nenumărate băltoace puturoase cu un noroi negru-verzui, din adâncul cărora se ridică necontenit băşici cu gaze încărcate cu miasme, degajând un miros insuportabil chiar pentru cel care se află sus pe pod, la 40—50 de picioare deasupra nivelului apei. În afară de aceasta, chiar râul este tăiat la fiecare pas de stăvilare înalte, în dosul cărora nămolul şi reziduurile se depun într-o masă compactă, apoi putrezesc. Mai sus de pod se află tăbăcării înalte şi mai departe boiangerii, crematorii de oase şi uzine de gaz, ale căror scursori şi reziduuri iau toate drumul Irkului, care pe deasupra mai primeşte şi conţinutul hasnalelor şi latrinelor din vecinătate. Vă puteţi închipui deci de ce natură sunt reziduurile pe care le lasă în urma sa râul! Mai la vale de pod privirea îţi cade pe grămezile de moloz, pe murdăria şi paragina din curţile de pe malul stâng, abrupt; casele stau vârâte una într-alta, şi din cauza malului povârnit zăreşti doar o bucată din fiecare — toate înnegrite de fum, dărăpănate, vechi, cu geamuri sparte şi cercevelele ferestrelor stricate. Fundalul îl formează fabrici vechi în stil de cazarmă. Pe malul drept, mai neted, se află un şir lung de case şi fabrici; chiar a doua casă este o ruină fără acoperiş, plină cu moloz, iar a treia e atât de joasă, încât catul de jos e de nelocuit şi, în consecinţă, n-are nici ferestre, nici uşi. Aici planul al doilea este format de cimitirul săracilor, de gările liniilor ferate ce merg spre Liverpool şi Leeds, iar mai în fund de Casa de muncă din Manchester, „Bastilia legii pentru asistenţa săracilor“, care, din vârful unei coline, dindărătul zidurilor ei crenelate, priveşte ameninţător, ca o cetăţuie, cartierul muncitoresc din faţă.</p>', '<p>Mai sus de Ducie Bridge malul stâng e din ce în ce mai neted, şi în schimb cel drept e din ce în ce mai râpos, dar locuinţele de pe ambele maluri, departe de a fi mai bune, sunt tot mai proaste. Dacă te abaţi aici din strada principală — suntem încă tot în Long Millgate — spre stânga, eşti pierdut: dai dintr-o curte într-alta, vezi numai cotituri, numai colţuri şi ganguri înguste, murdare; în câteva minute nu mai ştii cum să te orientezi şi încotro s-o apuci. Pretutindeni clădiri pe jumătate sau în întregime dărăpănate — unele sunt într-adevăr nelocuite, ceea ce aici înseamnă ceva —, casele rareori sunt pardosite cu lemn sau cu piatră, în schimb ferestrele şi uşile sunt aproape pretutindeni stricate sau nu se închid bine, şi o murdărie! — pretutindeni lături, grămezi de moloz şi de gunoi, smârcuri stătute în loc de rigole şi un miros care el singur ar face imposibilă viaţa într-un astfel de cartier oricărui om câtuşi de puţin civilizat. Prelungindu-se recent drumul de fier spre Leeds, care traversează aici fluviul Irk, o parte dintre aceste curţi şi ulicioare au dispărut, în schimb au apărut altele. Astfel, chiar sub podul de cale ferată se află o curte care le întrece cu mult pe toate celelalte în murdărie şi scârboşenie, poate tocmai pentru că până acum fusese atât de izolată, atât de retrasă, şi deci foarte greu accesibilă; eu însumi nu aş fi găsit-o fără spărtura creată de viaductul de cale ferată, deşi credeam că cunosc exact întreaga regiune. Peste hârtoapele de pe mal, printre stâlpi şi frânghii cu rufe, pătrunzi în acest haos de colibe mici cu un singur cat şi cu o singură încăpere, cele mai multe fără duşumea — bucătărie, cameră de locuit şi dormitor, totul la un loc. Într-o asemenea văgăună, care abia dacă era lungă de şase picioare şi lată de cinci, am văzut două paturi — dar ce fel de paturi şi aşternuturi —, care, împreună cu o scară şi o vatră, erau tocmai suficiente pentru a umple întreaga încăpere. În multe altele n-am văzut <i>absolut nimic</i>, cu toate că uşa era dată de perete, iar locatarii se rezemau de ea. În faţa uşilor, pretutindeni moloz şi murdărie; că sub această murdărie ar fi existat vreun fel de pavaj nu puteai să vezi, ci doar să simţi ici-colo sub picioare. Toată grămada asta de cocini locuite de oameni este înconjurată pe două laturi de case şi de o fabrică, iar pe a treia de râu; în afară de o potecă îngustă de-a lungul malului, un singur drum tot atât de îngust duce printr-o boltă într-alt labirint de locuinţe, aproape tot atât de prost clădite şi întreţinute.</p>', '<p>Dar ajunge! În felul acesta s-a construit de-a lungul întregului mal al Irkului un haos de case aruncate de-a valma, fără plan, într-o stare care le face mai mult sau mai puţin de nelocuit şi a căror mizerie interioară corespunde întru totul murdăriei înconjurătoare. Şi cum să fie oamenii aceştia curaţi! Nu există condiţii necesare nici măcar pentru satisfacerea necesităţilor celor mai fireşti şi elementare! Latrinele sunt aici atât de rare, încât sau se umplu în fiecare zi, sau sunt aşezate atât de departe, încât majoritatea locuitorilor nu se pot folosi de ele. Cum să se spele oamenii când au la îndemână numai apa murdară a Irkului, iar canalizare şi pompe nu există decât în cartierele respectabile! Cu drept cuvânt nu li se poate imputa acestor iloţi ai societăţii moderne că locuinţele lor nu sunt mai curate decât cocinile de porci care se găsesc ici-colo printre ele, de vreme ce nu le e ruşine proprietarilor să închirieze locuinţe ca cele şase sau şapte beciuri de pe chei, puţin mai la vale de Scotland Bridge, ale căror podele se găsesc — când scade apa — la cel puţin două picioare sub nivelul apei Irkului, care se află la o depărtare de mai puţin de şase picioare, sau ca ultimul cat al casei din colţ, de pe malul opus, puţin mai sus de pod, al cărei parter este nelocuibil şi stă fără uşi şi fără ferestre — dar acesta nu e un caz izolat în această regiune —, şi atunci, în lipsa unui alt loc potrivit, parterul deschis este folosit în mod obişnuit ca latrină de toţi locuitorii din vecinătate!</p>', '<p>Dacă părăseşti Irkul pentru a ajunge în partea opusă străzii Long Millgate, tot printre locuinţele muncitoreşti, dai de un cartier ceva mai nou, care se întinde de la biserica Sf. Michaelis până la Withy Grove şi Shude Hill. Aici domneşte ceva mai multă ordine; în locul arhitecturii haotice găsim aici cel puţin uliţe şi fundături lungi şi drepte sau curţi construite după un plan în formă de careuri; dacă însă dincolo fiecare casă era construită după bunul plac al fiecăruia şi fără a se ţine seamă de poziţia celorlalte, aici se repetă acelaşi lucru cu fiecare stradelă sau curte. Uliţele merg când într-o direcţie, când într-alta; la fiecare pas dai de o fundătură sau te învârteşti în jurul unui colţ fără ieşire, până ajungi iarăşi în punctul de unde ai plecat — pentru cine n-a locuit o bucată de vreme într-un astfel de labirint e imposibil să se descurce. În consecinţă, aerisirea străzilor — dacă pot întrebuinţa cuvântul vorbind de acest cartier — şi a curţilor se face tot atât de defectuos ca în regiunea Irkului, şi dacă totuşi acest cartier este oarecum superior văii Irkului, apoi aceasta se datoreşte caselor, care sunt într-adevăr mai noi, şi străzilor, care au pe ici, pe colo rigole; în schimb, fiecare casă are câte un subsol locuit, ceea ce în valea Irkului se întâmplă mai rar, tocmai din cauza vechimii şi a construcţiei mai neglijente a caselor. Altminteri, murdăria, grămezile de moloz şi cenuşe, băltoacele de pe străzi le întâlnim în ambele cartiere; în plus, în cartierul despre care e vorba acum mai există ceva care dăunează foarte mult igienei locuitorilor, şi anume marele număr de porci care circulă pe toate străzile, răscolesc gunoaiele, sau stau închişi în cocine, prin curţi. Aici, ca şi în cele mai multe cartiere muncitoreşti din Manchester, crescătorii de porci iau cu chirie curţi în care îşi instalează cocine; aproape în fiecare curte există un astfel de colţ îngrădit sau chiar mai multe, în care locuitorii aruncă toate lăturile şi gunoaiele. Porcii se îngraşă de pe urma lor, iar aerul închis din aceste curţi, şi-aşa înconjurate din toate patru părţile de clădiri, se viciază complet din cauza materiilor vegetale şi animale intrate în putrefacţie. În cartierul acesta a fost deschisă o stradă largă şi destul de aspectuoasă — Millers-Street —, iar fundalul a fost mascat cu oarecare succes; dar, dacă curiozitatea te face să intri într-unul din numeroasele ganguri care duc în curţi, poţi vedea la fiecare douăzeci de paşi repetându-se această porcărie în înţelesul literal al cuvântului.</p>', '<p>Acesta este vechiul Manchester. Recitindu-mi descrierea, trebuie să mărturisesc că, departe de a exagera, ea nu e destul de vie pentru a scoate în evidenţă murdăria, dărăpănarea şi insalubritatea, construcţia contrară tuturor regulilor de curăţenie, ventilaţie şi igienă a acestui cartier cu cel puţin 20.000—30.000 de locuitori. Şi un asemenea cartier există în inima celui de-al doilea oraş al Angliei, primul oraş industrial al lumii! Dacă vrei să vezi cât de puţin spaţiu îi este necesar omului ca să se mişte, cât de puţin aer — şi ce fel de aer! — îi ajunge la nevoie ca să respire, cu cât de puţină civilizaţie poate trăi, atunci n-ai decât să vii aici! E drept că este partea <i>veche</i> a oraşului — şi aceasta e scuza invocată de oamenii de aici când li se vorbeşte de starea înfiorătoare a acestui iad pe pământ —, dar ce importanţă are aceasta? Ceea ce ne scârbeşte şi ne indignează aici mai mult e de origine mai nouă, aparţine <i>epocii industriale</i>. Cele câteva sute de case care aparţin vechiului Manchester au fost demult părăsite de locatarii lor iniţiali; numai industria le-a populat cu mulţimea de muncitori adăpostiţi actualmente în ele; numai industria a clădit pe fiecare colţişor rămas liber între aceste dărăpănături pentru a adăposti masele recrutate din regiunile agricole şi din Irlanda; numai industria îngăduie proprietarilor acestor grajduri să le închirieze oamenilor drept locuinţe în schimbul unor chirii mari, să exploateze sărăcia muncitorilor, să distrugă sănătatea a mii de oameni, pentru ca ei să se îmbogăţească; numai industria a făcut ca muncitorul, abia eliberat din starea de iobăgie, să poată fi iar folosit ca simplu material, ca <i>obiect</i>, să fie silit să se lase închis într-o locuinţă prea proastă pentru toţi ceilalţi cu dreptul plătit cu bani grei să o locuiască până când se va prăbuşi cu totul peste el. Aceasta este în întregime opera industriei, care nu ar fi putut exista fără aceşti muncitori, fără sărăcia şi sclavia lor. E drept că iniţial acest cartier a fost prost construit, că nu se putea scoate mare lucru din el, dar făcut-au ceva proprietarii terenurilor, făcut-a ceva administraţia pentru a îndrepta această stare de lucruri cu ocazia construcţiilor ulterioare? Dimpotrivă, unde mai era un colţişor liber au ridicat o casă, unde era o ieşire de prisos au zidit-o; valoarea terenurilor a crescut o dată cu înflorirea industriei, şi cu cât creştea cu atât mai frenetic se construia fără să se ţină seamă de sănătatea şi confortul locatarilor — <i>oricât de proastă ar fi o cocioabă, întotdeauna se va găsi un sărac care nu-şi poate plăti alta mai bună</i> —, urmărindu-se numai realizarea unui cât mai mare profit. Dar aşa este oraşul vechi, şi la ideea aceasta burghezul se linişteşte; să vedem acum cum arată <i>oraşul nou</i> (the New Town).</p>', '<p><i>Oraşul nou</i>, numit şi oraşul irlandez (the Irish Town), se întinde dincolo de vechiul oraş, pe o colină argiloasă între Irk şi St. George’s Road. Aici încetează orice aspect orăşenesc: şiruri izolate de case sau grupuri de străzi sunt risipite ici-colo, ca nişte sătuleţe, pe pământul argilos, gol, fără un fir de iarbă; casele, sau, mai bine zis, cottagele, sunt în stare proastă, niciodată reparate, murdare, cu locuinţele de la subsol igrasioase şi infecte; străzile nu sunt nici pavate, nici canalizate, în schimb există numeroase colonii de porci închişi în ţarcuri şi în cocine, sau care se plimbă nesupăraţi pe coasta dealului. Noroiul de pe străzi este aici atât de gros, încât numai pe vreme foarte bună ai şanse să le străbaţi fără să te afunzi la fiecare pas până la glezne. În apropiere de St. George’s Road grupurile răzleţe de clădiri devin mai dese şi pătrunzi într-un şir neîntrerupt de uliţe, fundături, ulicioare şi curţi, tot mai înghesuite şi mai neregulate pe măsură ce te apropii de centrul oraşului. E drept că, în schimb, sunt pavate în mai mare număr sau cel puţin înzestrate cu trotuare pavate şi cu rigole; murdăria, starea mizerabilă a caselor şi mai ales a subsolurilor rămân însă aceleaşi.\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>'],
'idChr': '4.02text',
'title': ``,
'info': 'Engels (1845): Situaţia clasei muncitoare din Anglia',
},
{'year': '1850',
'image': 'marxy',
'content': ['<p>Cu excepţia câtorva capitole, puţine la număr, fiecare capitol mai important din analele revoluţiei din 1848 până în 1849 poartă inscripţia: <i>înfrângerea revoluţiei!</i></p>', '<p>În aceste înfrângeri nu pierea revoluţia. Piereau rămăşiţele tradiţiilor prerevoluţionare, rezultate ale unor relaţii sociale care nu se ascuţiseră încă într-atât încât să devină acute antagonisme de clasă — persoane, iluzii, concepţii, proiecte, de care partidul revoluţionar nu se eliberase înainte de revoluţia din februarie, de care nu-l putea elibera <i>victoria din februarie</i>, ci doar un şir de <i>înfrângeri</i>.</p>', '<p>Într-un cuvânt: <a id="cit48"></a>progresul revoluţionar nu şi-a croit drum prin cuceririle sale nemijlocite, tragicomice, ci, invers, dând naştere unei contrarevoluţii închegate şi puternice, dând naştere unui adversar prin combaterea căruia abia s-a maturizat partidul revoluţiei, devenind un partid cu adevărat revoluţionar.</p>', '<p>Scopul paginilor care urmează este de a dovedi acest lucru.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Componenţa <i>guvernului provizoriu</i> care s-a ridicat pe baricadele din februarie oglindea în mod inevitabil diferitele partide care împărţeau între ele roadele victoriei. El nu putea fi altceva decât <i>un compromis între diferitele clase</i> care răsturnaseră prin eforturi comune monarhia din iulie, dar care aveau interese antagoniste. <i>Marea</i> lui <i>majoritate</i> era formată din reprezentanţi ai burgheziei. Mica burghezie republicană era reprezentată prin Ledru-Rollin şi Flocon, burghezia republicană prin oamenii de la „National“, <a href="javascript:void(0);" id="n246">[246]</a> opoziţia dinastică prin Crémieux, Dupont de l’Eure etc. Clasa muncitoare avea numai doi reprezentanţi: Louis Blanc şi Albert. În sfârşit, Lamartine în guvernul provizoriu nu era propriu-zis exponentul unui interes real oarecare, exponentul unei anumite clase; el era întruchiparea a însăşi revoluţiei din februarie, a insurecţiei comune, cu iluziile ei, cu poezia ei, cu conţinutul ei imaginar şi cu frazeologia ei. De altfel, purtătorul de cuvânt al revoluţiei din februarie aparţinea atât prin poziţia cât şi prin vederile sale <i>burgheziei</i>.</p>', '<p>Dacă Parisul domină Franţa datorită centralizării politice, în momente de zguduiri revoluţionare muncitorii domină Parisul. Prima manifestare a guvernului provizoriu a fost încercarea de a se sustrage acestei influenţe covârşitoare printr-un apel către Franţa lucidă împotriva Parisului ameţit de victorie. Lamartine a contestat luptătorilor de pe baricade dreptul de a proclama republica, susţinând că la acest act este îndreptăţită numai majoritatea francezilor; că trebuie aşteptat votul ei, că proletariatul parizian nu-şi poate păta victoria printr-o uzurpare. Burghezia îi permite proletariatului <i>o singură</i> uzurpare — aceea a luptei.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Cu proclamarea republicii bazate pe votul universal se ştersese însăşi amintirea îngustelor scopuri şi motive care împinseseră burghezia la revoluţia din februarie. În locul câtorva fracţiuni ale burgheziei, puţine la număr, toate clasele societăţii franceze s-au pomenit deodată zvârlite în orbita puterii politice, silite să părăsească lojile, parterul şi galeria şi să joace ele însele pe scena revoluţionară! O dată cu monarhia constituţională pierise şi aparenţa unei puteri de stat independente opusă societăţii burgheze, ca şi întregul şir de ciocniri secundare provocate de această ficţiune!</p>', '<p>Impunând guvernului provizoriu şi prin aceasta întregii Franţe republica, proletariatul a trecut imediat pe primul plan ca partid independent, dar a provocat totodată întreaga Franţă burgheză la luptă împotriva lui. Ceea ce cucerise el era terenul pentru lupta sa de emancipare revoluţionară, şi nicidecum această emancipare însăşi.</p>', '<p>Republica din februarie trebuia, dimpotrivă, mai întâi să <i>desăvârşească dominaţia burgheziei</i>, lăsând să intre în sfera puterii politice, alături de aristocraţia financiară, <i>toate clasele posedante</i>. Majoritatea latifundiarilor, legitimiştii, au fost scoşi din nulitatea politică la care îi condamnase monarhia din iulie. Nu degeaba făcuse agitaţie „Gazette de France“ împreună cu ziarele opoziţiei, nu degeaba în şedinţa Camerei deputaţilor din 24 februarie la Rochejaquelein s-a declarat adept al revoluţiei. Votul universal i-a instituit pe proprietarii nominali, pe <i>ţărani</i>, care alcătuiesc marea majoritate a poporului francez, arbitri ai destinelor Franţei. Răsturnând coroana, îndărătul căreia se ascundea capitalul, republica din februarie a făcut, în fine, să apară dominaţia făţişă a burgheziei.</p>', '<p>După cum în zilele din iulie muncitorii cuceriseră <i>monarhia burgheză</i>, în zilele din februarie ei au cucerit <i>republica burgheză</i>. După cum monarhia din iulie s-a văzut silită să se prezinte ca o <i>monarhie încadrată de instituţii republicane</i>, tot astfel republica din februarie s-a văzut silită să se prezinte ca o <i>republică încadrată de instituţii sociale</i>. Proletariatul parizian <i>a smuls</i> şi această concesie.</p>', '<p>Marche, un muncitor, a dictat decretul prin care guvernul provizoriu abia format se obliga să asigure existenţa muncitorilor prin muncă, să procure de lucru tuturor cetăţenilor etc. Iar când, după câteva zile, guvernul şi-a uitat făgăduiala şi se părea că a pierdut din vedere proletariatul, o mulţime de 20.000 de oameni s-a îndreptat spre primărie strigând: <i>Organizarea muncii! Înfiinţarea unui minister special al muncii!</i> De nevoie şi după lungi dezbateri, guvernul provizoriu a numit o comisie specială permanentă, însărcinată să găsească mijloacele menite să îmbunătăţească situaţia claselor muncitoare! Această comisie a fost alcătuită din delegaţi ai corporaţiilor pariziene de meseriaşi şi pusă sub preşedinţia lui Louis Blanc şi Albert. Ca sală de şedinţe i s-a atribuit Luxemburgul. Astfel reprezentanţii clasei muncitoare au fost izgoniţi de la sediul guvernului provizoriu, fracţiunea lui burgheză păstra în exclusivitate în mâinile sale adevărata putere de stat şi frânele conducerii, <i>iar alături</i> de ministerele finanţelor, comerţului, lucrărilor publice alături de bancă şi de bursă se înălţa <i>o sinagogă socialistă</i>, ai cărei mari preoţi, Louis Blanc şi Albert, aveau misiunea să descopere ţara făgăduinţei, să vestească noua evanghelie şi să dea de lucru proletariatului parizian. Spre deosebire de orice putere de stat laică, ei nu aveau la dispoziţie nici buget, nici putere executivă. Ei trebuiau să dărâme cu capul stâlpii pe care se sprijinea societatea burgheză. În timp ce Luxemburgul căuta piatra filozofală, la Hôtel de Ville se bătea monedă cu curs legal.</p>', '<p>Totuşi revendicările proletariatului parizian, în măsura în care ele depăşeau cadrul republicii burgheze, nu-şi puteau afla altă existenţă decât aceea nebuloasă a Luxemburgului.</p>', '<p>Muncitorii, care făcuseră revoluţia din februarie împreună cu burghezia, au căutat să-şi apere interesele <i>alături</i> de burghezie, aşa cum instalaseră în însuşi guvernul provizoriu un muncitor alături de majoritatea burgheză. <i>Organizarea muncii!</i> Dar munca salariată este tocmai organizarea burgheză, existentă a muncii. Fără ea nu există capital, nu există burghezie, nu există societate burgheză. Un <i>minister special al muncii!</i> Dar ministerele finanţelor, comerţului, lucrărilor publice nu sunt ele oare ministerele <i>burgheze</i> ale muncii? Şi <i>alături</i> de ele un minister <i>proletar</i> al muncii nu putea fi decât un minister al neputinţei, un minister al dezideratelor pioase, o comisie a Luxemburgului. La fel cum muncitorii au crezut că se pot emancipa alături de burghezie, tot aşa ei au crezut că, alături de celelalte naţiuni burgheze, pot înfăptui, înăuntrul frontierelor naţionale ale Franţei, o revoluţie proletară. Dar relaţiile de producţie din Franţa sunt condiţionate de comerţul exterior al Franţei, de poziţia ei pe piaţa mondială şi de legile acesteia; cum putea Franţa să le sfărâme fără un război revoluţionar european care să aibă repercusiuni asupra despotului pieţei mondiale, Anglia?</p>', '<p>O clasă în care se concentrează interesele revoluţionare ale societăţii, de îndată ce s-a răsculat, găseşte nemijlocit în propria ei situaţie conţinutul şi materialul activităţii sale revoluţionare: să zdrobească pe adversari, să ia măsurile dictate de necesităţile luptei, iar consecinţele propriilor ei acţiuni o împing mai departe. Ea nu întreprinde cercetări teoretice asupra propriei sale sarcini. Clasa muncitoare franceză nu se situa pe această poziţie; ea încă nu era capabilă să înfăptuiască propria ei revoluţie.</p>', '<p>Dezvoltarea proletariatului industrial este de altfel condiţionată de dezvoltarea burgheziei industriale. Abia sub dominaţia acesteia capătă el acea largă existenţă naţională care poate face din revoluţia lui o revoluţie naţională, abia atunci creează el mijloacele de producţie moderne, care devin totodată mijloace pentru eliberarea sa revoluţionară. Abia dominaţia burgheziei industriale smulge rădăcinile materiale ale societăţii feudale şi netezeşte terenul, singurul teren pe care este posibilă revoluţia proletară. Industria franceză este mai dezvoltată şi burghezia franceză este mai revoluţionară decât cele de pe restul continentului. Dar revoluţia din februarie nu era ea oare îndreptată nemijlocit împotriva aristocraţiei financiare? Acest fapt dovedea că burghezia industrială nu domina Franţa. Burghezia industrială nu poate domina decât acolo unde industria modernă dă tuturor relaţiilor de proprietate structura care îi corespunde, şi această forţă o poate dobândi industria numai acolo unde a cucerit piaţa mondială, căci graniţele naţionale nu sunt suficiente pentru dezvoltarea ei. Or, în mare parte, industria Franţei domină însăşi piaţa naţională numai datorită unui sistem prohibitiv mai mult sau mai puţin modificat. Dacă proletariatul francez dispune deci în momentul unei revoluţii la Paris de o forţă efectivă şi de o influenţă care îl împing să se avânte mai mult decât îi permit mijloacele sale, în restul Franţei el este îngrămădit în câteva centre industriale răzleţe, este aproape inexistent faţă de superioritatea numerică a ţăranilor şi mic-burghezilor. Lupta împotriva capitalului în forma sa dezvoltată modernă, în faza sa culminantă, lupta muncitorului salariat industrial împotriva burghezului industriaş este în Franţa un fenomen parţial, care după revoluţia din februarie putea cu atât mai puţin constitui conţinutul naţional al revoluţiei, cu cât lupta împotriva modurilor inferioare de exploatare ale capitalului, lupta ţăranului împotriva cametei şi ipotecii, a mic-burghezului împotriva marelui comerciant, împotriva bancherului şi fabricantului, într-un cuvânt împotriva falimentului, mai era ascunsă sub învelişul răzvrătirii generale împotriva aristocraţiei financiare.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Astfel, în iminenta încăierare dintre burghezie şi proletariat, toate avantajele, toate posturile hotărâtoare, toate păturile de mijloc ale societăţii se aflau în mâinile burgheziei într-un moment în care valurile revoluţiei din februarie inundau întregul continent şi fiecare nou curier aducea câte un nou comunicat asupra revoluţiei când din Italia, când din Germania, când din cel mai îndepărtat colţ al sud-estului european, întreţinând exaltarea generală a poporului şi aducându-i mereu mărturiile unei victorii ale cărei roade le şi pierduse.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Muncitorii nu mai aveau de ales: trebuiau sau să moară de foame, sau să pornească lupta. La 22 iunie ei au răspuns cu uriaşa insurecţie în care s-a dat prima mare bătălie între cele două clase care scindează societatea modernă. Era o luptă pentru menţinerea sau desfiinţarea orânduirii <i>burgheze</i>. Vălul care acoperea republica se rupsese.</p>', '<p>Se cunoaşte eroismul neasemuit şi genialitatea cu care, fără conducători, fără un plan comun, fără mijloace, în cea mai mare parte fără arme, muncitorii au ţinut în loc timp de cinci zile armata, garda mobilă, garda naţională din Paris şi garda naţională sosită în grabă din provincie. Se cunoaşte nemaipomenita brutalitate cu care burghezia s-a răzbunat pentru spaima de moarte prin care trecuse, masacrând peste 3.000 de prizonieri.</p>', '<p>Reprezentanţii oficiali ai democraţiei franceze erau într-atâta de stăpâniţi de ideologia republicană, încât abia după câteva săptămâni au început să întrezărească sensul luptei din iunie. Ei erau parcă orbiţi de fumul prafului de puşcă în care se destrăma republica lor fantasmagorică.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Burghezia <i>a silit</i> proletariatul parizian să facă insurecţia din iunie. Însuşi acest fapt îl condamna la un eşec. Nici nevoia sa nemijlocită, recunoscută nu l-a împins să lupte pentru răsturnarea prin violenţă a burgheziei şi nici nu era în stare să facă faţă unei asemenea sarcini. A trebuit ca „Moniteur“ să-i comunice oficial că a trecut vremea când republica avea motive să facă temenele în faţa iluziilor lui, şi abia înfrângerea l-a convins de adevărul că <i>în cadrul</i> republicii burgheze cea mai neînsemnată îmbunătăţire a situaţiei sale rămâne <i>o utopie</i>, utopie care devine o crimă la cea dintâi încercare de a o realiza. În locul revendicărilor sale exaltate ca formă, meschine şi chiar burgheze ca fond, a căror satisfacere proletariatul voia s-o smulgă republicii din februarie, a apărut îndrăzneaţa lozincă revoluţionară de luptă: <i>Răsturnarea burgheziei! Dictatura clasei muncitoare!</i></p>', '<p>Făcând din mormântul său <i>leagănul republicii burgheze</i>, proletariatul a silit-o să apară imediat în forma ei pură, ca stat al cărui scop mărturisit este eternizarea domniei capitalului şi sclavia muncii. Dominaţia burgheză, eliberată de toate cătuşele, având mereu înaintea ochilor un duşman plin de cicatrici, neîmpăcat şi invincibil — invincibil pentru că existenţa lui este condiţia propriei ei vieţi —, trebuia să se transforme imediat în <i>terorism burghez</i>. Prin faptul că proletariatul era deocamdată înlăturat de pe scenă, iar dictatura burgheză oficială recunoscută, păturile de mijloc ale societăţii burgheze, mica burghezie şi ţărănimea, trebuiau să se alăture tot mai mult proletariatului, pe măsură ce situaţia lor devenea mai insuportabilă şi antagonismul dintre ele şi burghezie mai accentuat. Întocmai cum altădată văzuseră cauza mizeriei lor în întărirea proletariatului, acum o vedeau în înfrângerea lui.</p>', '<p>Dacă insurecţia din iunie a făcut pretutindeni pe continent să sporească siguranţa de sine a burgheziei, îndemnând-o să încheie o alianţă făţişă cu monarhia feudală împotriva poporului, cine a fost cea dintâi victimă a acestei alianţe? Însăşi burghezia continentală. Înfrângerea din iunie a împiedicat-o să-şi consolideze dominaţia şi să oprească poporul, pe jumătate satisfăcut, pe jumătate dezamăgit, pe treapta cea mai de jos a revoluţiei burgheze.</p>', '<p>În sfârşit, înfrângerea din iunie a dezvăluit puterilor despotice ale Europei secretul că Franţa trebuie să păstreze cu orice preţ pacea în afară, ca să poată duce războiul civil în interior. Astfel popoarele care începuseră lupta pentru independenţa lor naţională au fost lăsate la cheremul supremaţiei Rusiei, Austriei şi Prusiei; dar totodată soarta acestor revoluţii naţionale a fost subordonată soartei revoluţiei proletare, răpindu-li-se caracterul lor aparent de sine stătător, independenţa lor aparentă de marea revoluţie socială. Nici ungurul, nici polonezul, nici italianul nu vor fi liberi atâta timp cât muncitorul rămâne sclav!</p>', '<p>În sfârşit, prin victoriile Sfintei Alianţe, Europa a căpătat o configuraţie care face ca orice nouă răscoală proletară în Franţa să fie nemijlocit semnalul pentru un <i>război mondial</i>. Noua revoluţie franceză va fi silită să părăsească imediat teritoriul naţional şi <i>să cucerească arena europeană</i>, singura pe care se poate înfăptui revoluţia socială a secolului al XIX-lea.</p>', '<p>Aşadar, abia prin înfrângerea din iunie au fost create toate condiţiile în cadrul cărora Franţa poate lua <i>iniţiativa</i> revoluţiei europene. Numai muiat în <i>sângele</i> insurgenţilor din iunie tricolorul a devenit steagul revoluţiei europene — <i>steagul roşu!</i></p>', '<p>Iar noi strigăm: <i>Revoluţia a murit! Trăiască revoluţia!</i></p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>10 decembrie 1848 a fost ziua <i>răscoalei ţărăneşti</i>. <a href="javascript:void(0);" id="n247">[247]</a> Abia din această zi data pentru ţăranii francezi revoluţia din februarie. Simbolul care exprima intrarea lor în mişcarea revoluţionară, stângaci şi viclean, ticălos şi naiv, nătâng şi sublim, o superstiţie calculată, o festă patetică, un anacronism genial şi stupid, o farsă a istoriei mondiale, hieroglifă indescifrabilă pentru mintea omului civilizat, — acest simbol purta, în mod vădit, fizionomia clasei care în sânul civilizaţiei reprezintă barbaria. Republica i se anunţase în persoana <i>perceptorului</i>, ea se anunţa republicii în persoana <i>împăratului</i>. Napoleon fusese singurul om care reprezentase până la capăt interesele şi imaginaţia noii clase ţărăneşti create în 1789. Înscriindu-i numele pe frontispiciul republicii, ţărănimea declara război în afară şi realizarea interesului ei de clasă înăuntrul ţării. Pentru ţărani Napoleon nu era o persoană, ci un program. Cu drapele, în sunete de fanfară, ei se îndreptau spre urne strigând: „Plus d’impôts, à bas les riches, à bas la république, vive l’Empereur!“ — „Nu mai vrem impozite, jos bogătaşii, jos republica, trăiască împăratul!“ Îndărătul împăratului se ascundea războiul ţărănesc. Republica pe care o răsturnau cu voturile lor era <i>republica bogătaşilor</i>.</p>', '<p>10 decembrie a fost le coup d’état [lovitura de stat] al ţăranilor, care a răsturnat guvernul existent. Şi din această zi, în care ţăranii au luat Franţei un guvern şi i-au dat altul, privirea lor era necontenit aţintită asupra Parisului. Eroi activi de o clipă ai dramei revoluţionare, ei nu mai puteau fi reduşi la rolul pasiv şi lipsit de voinţă al corului.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În Franţa mic-burghezul face ceea ce în mod normal ar trebui să facă burghezul industrial; muncitorul face ceea ce în mod normal ar trebui să fie sarcina mic-burghezului, dar cine rezolvă sarcina muncitorului? Nimeni. În Franţa ea nu este rezolvată, în Franţa ea este doar proclamată. Ea nu se rezolvă nicăieri în cadrul naţional; războiul de clasă din sânul societăţii franceze se transformă într-un război mondial, în care se înfruntă naţiunile. Rezolvarea începe abia în momentul în care războiul mondial va pune proletariatul în fruntea acelui popor care domină piaţa mondială, în fruntea Angliei. Revoluţia care îşi află aici nu sfârşitul, ci începutul organizatoric, nu este o revoluţie de scurtă durată. Generaţia actuală se aseamănă evreilor pe care Moise i-a dus prin deşert. Ea trebuie nu numai să cucerească o lume nouă, ci trebuie să dispară pentru a face loc acelor oameni care să fie la înălţimea unei lumi noi.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Mersul revoluţiei maturizase atât de rapid situaţia, încât reformiştii de toate nuanţele şi clasele de mijloc cu revendicările lor cele mai modeste, erau silite să se grupeze în jurul steagului partidului extremist al revoluţiei, în jurul <i>steagului roşu</i>.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a href="javascript:void(0);" id="n248">[248]</a> Visând la realizarea paşnică a socialismului ei  — abstracţie făcând doar, de pildă, de o a doua revoluţie din februarie, de scurtă durată —, viitorul proces istoric îi apare, fireşte, ca <i>aplicarea unor sisteme</i> pe care le născocesc sau le-au şi născocit cugetătorii societăţii, fie în tovărăşie, fie de unul singur. Mic-burghezii devin astfel eclectici sau adepţi ai <i>sistemelor</i> socialiste existente, ai <i>socialismului doctrinar</i>, care a fost expresia teoretică a proletariatului doar atâta vreme cât acesta nu se dezvoltase încă până la o mişcare istorică independentă, liberă.</p>', '<p>În timp ce în felul acesta <i>utopia, socialismul doctrinar</i>, care subordonează întreaga mişcare unuia dintre momentele ei şi care înlocuieşte producţia socială, colectivă, cu activitatea cerebrală a pedantului izolat, înlăturând în fantezia lui înainte de toate, prin artificii mici sau sentimentalisme mari, lupta revoluţionară a claselor, cu toate manifestările ei necesare; în timp ce acest socialism doctrinar, care în fond nu face decât să idealizeze societatea actuală, să reproducă o imagine a ei fără umbre şi vrea să-şi înfăptuiască idealul lui împotriva realităţii acestei societăţi; în timp ce acest socialism este cedat de proletariat micii burghezii, iar lupta diferiţilor şefi socialişti între ei face ca fiecare dintre aşa-zisele sisteme să apară ca o promovare plină de pretenţii a uneia dintre treptele de tranziţie ale revoluţiei sociale în opoziţie cu cealaltă, <i>proletariatul</i> se strânge tot mai mult în jurul <i>socialismului revoluţionar</i>, în jurul <i>comunismului</i>, pe care burghezia însăşi l-a botezat cu numele de <i>Blanqui</i>. Acest socialism este <i>declararea unei revoluţii neîntrerupte</i>, este <i>dictatura de clasă</i> a proletariatului ca treaptă de tranziţie necesară pentru <i>lichidarea deosebirilor de clasă în general</i>, pentru desfiinţarea tuturor relaţiilor de producţie pe care se întemeiază ele, pentru desfiinţarea tuturor relaţiilor sociale care corespund acestor relaţii de producţie, pentru revoluţionarea tuturor ideilor care decurg din aceste relaţii sociale.</p>', '<p>Spaţiul rezervat acestei expuneri nu îngăduie dezvoltarea mai amănunţită a acestui subiect.</p>', '<table style="margin-left: auto; margin-right: auto;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Atât perioada de criză cât şi cea de prosperitate începe pe continent mai târziu decât în Anglia. Procesul primar se produce întotdeauna în Anglia; ea este demiurgul cosmosului burghez. Pe continent, diferitele faze ale ciclului pe care-l parcurge mereu din nou societatea burgheză apar numai în forma secundară sau terţiară. În primul rând, continentul exportă în Anglia incomparabil mai mult decât în oricare altă ţară. Dar acest export în Anglia depinde, la rândul său, de situaţia Angliei, îndeosebi în raport cu pieţele transoceanice. Apoi Anglia exportă în ţările transoceanice incomparabil mai mult decât întregul continent, astfel că volumul exportului continental în aceste ţări depinde întotdeauna de exportul englez peste oceane. De aceea, dacă crizele provoacă revoluţii în primul rând pe continent, cauza lor trebuie căutată întotdeauna în Anglia. Este firesc ca zguduiturile violente să se producă mai devreme la extremităţile organismului burghez decât în inima sa, unde posibilităţile de compensare sunt mai mari. Pe de altă parte, gradul în care revoluţiile de pe continent îşi exercită influenţa lor asupra Angliei constituie totodată un barometru care indică în ce măsură aceste revoluţii pun într-adevăr sub semnul întrebării condiţiile de existenţă ale orânduirii burgheze şi în ce măsură ating numai formaţiile ei politice.</p>', '<p>În această prosperitate generală, în care forţele de producţie ale societăţii burgheze se dezvoltă atât de înfloritor pe cât e în genere cu putinţă în cadrul relaţiilor burgheze, nici nu poate fi vorba de o adevărată revoluţie. O astfel de revoluţie este cu putinţă numai în perioadele când <i>amândoi</i> aceşti <i>factori</i> — <i>forţele</i> de producţie <i>moderne</i> şi <i>formele de producţie burgheze</i> — intră <i>în contradicţie</i>. Nesfârşitele dispute cu care se îndeletnicesc acum, pe continent, reprezentanţii diferitelor fracţiuni ale partidului ordinii, compromiţându-se unii pe alţii, nu duc în nici un caz la noi revoluţii; dimpotrivă, aceste dispute sunt posibile tocmai pentru că, în momentul de faţă, baza relaţiilor sociale este atât de trainică şi — lucru pe care reacţiunea nu-l ştie — atât de <i>burgheză</i>. Toate încercările reacţiunii de a frâna dezvoltarea burgheză vor eşua tot atât de inevitabil, lovindu-se de această bază, ca şi toată indignarea morală a democraţilor şi toate proclamaţiile lor înflăcărate. <i>O nouă revoluţie este cu putinţă numai ca urmare a unei noi crize. Dar venirea ei e tot atât de certă ca şi izbucnirea crizei.</i></p>'],
'idChr': '4.03text',
'title': ``,
'info': 'Marx (1850): Luptele de clasă în Franţa. 1848—1850',
},
{'year': '1869',
'image': 'marx',
'content': ['<h6 style="text-align: center;">Prefaţa<br/>[lui Karl Marx la ediţia din 1869]</h6>', '<p>Prea de timpuriu decedatul meu prieten <i>Joseph Weydemeyer</i> intenţiona să scoată, cu începere de la 1 ianuarie 1852, o publicaţie politică săptămânală la New York. El mi-a cerut să scriu pentru această revistă istoria loviturii de stat. Conformându-mă dorinţei lui am scris săptămânal, până la mijlocul lunii februarie, o serie de articole sub titlul: „Optsprezece brumar al lui Ludovic Bonaparte“. Între timp, planul iniţial al lui Weydemeyer eşuase. În schimb a scos, în primăvara anului 1852, o revistă lunară, <i>„Die Revolution“</i>, al cărei prim număr cuprinde „Optsprezece brumar“ al meu. Câteva sute de exemplare au parvenit atunci în Germania, fără a ajunge însă propriu-zis în librării. Un librar german care făcea pe ultraradicalul şi căruia i-am propus să se ocupe de difuzarea lucrării mele a fost cuprins de o adevărată spaimă virtuoasă auzind „o propunere atât de inoportună“.</p>', '<p>Se vede din cele ce preced că lucrarea de faţă s-a născut sub impresia nemijlocită a evenimentelor şi că materialul ei istoric nu trece dincolo de luna februarie (1852). Reeditarea ei în momentul de faţă se datoreşte în parte faptului că este cerută în librării, în parte ca urmare a insistenţei prietenilor mei din Germania.</p>', '<p>Dintre scrierile care au tratat acelaşi subiect aproape <i>concomitent</i> cu a mea, numai două merită a fi relevate: <i>„Napoleon cel mic“</i> de <i>Victor Hugo</i> şi <i>„Lovitura de stat“</i> de <i>Proudhon</i>.</p>', '<p>Victor Hugo se mărgineşte să arunce invective amare şi spirituale la adresa editorului responsabil al loviturii de stat. Evenimentul însuşi apare la el ca un trăsnet din senin. El nu vede în acest eveniment decât un act de violenţă al unui singur individ.</p>', '<p>El nu-şi dă seama că-l face mare pe acest individ, în loc să-l facă mic, prin faptul că-i atribuie o putere personală de iniţiativă care ar fi fără precedent în istoria universală. Proudhon, la rândul său, caută să prezinte lovitura de stat drept rezultatul unei dezvoltări istorice anterioare. Pe nesimţite însă construcţia istorică a loviturii de stat se transformă la el într-o apologie istorică a eroului loviturii de stat. El repetă astfel greşeala istoricilor noştri aşa-zişi <i>obiectivi</i>. Eu, dimpotrivă, dovedesc că <i>lupta de clasă</i> în Franţa a creat situaţii şi relaţii care au îngăduit unui personaj mediocru şi grotesc să apară în postură de erou.</p>', '<p>O prelucrare a lucrării de faţă i-ar fi răpit coloritul specific. De aceea m-am limitat la simpla corectare a greşelilor de tipar şi la înlăturarea unor aluzii care acum n-ar mai putea fi înţelese.</p>', '<p>Fraza finală a lucrării mele: „Dar când mantia imperială va cădea, în sfârşit, pe umerii lui Ludovic Bonaparte, statuia de bronz a lui Napoleon se va prăvăli din vârful coloanei Vendôme“, s-a şi realizat.</p>', '<p>Colonelul Charras a fost primul care a pornit atacul împotriva cultului lui Napoleon în lucrarea sa despre campania din 1815. De atunci încoace şi mai ales în ultimii ani, literatura franceză a spulberat legenda napoleoniană cu armele cercetării istorice, ale criticii, satirei şi ironiei. Dincolo de graniţele Franţei, această ruptură brutală cu tradiţionalul mit popular, această uriaşă revoluţie spirituală nu prea a fost băgată în seamă şi încă mai puţin înţeleasă.</p>', '<p>În sfârşit, nădăjduiesc că lucrarea mea va contribui la înlăturarea termenului şcolăresc, curent acum îndeosebi în Germania despre aşa-zisul <i>cezarism</i>. Făcând această analogie istorică superficială se uită lucrul principal, şi anume că în vechea Romă lupta de clasă se desfăşura numai în sânul unei minorităţi privilegiate, între bogaţii liberi şi săracii liberi, în timp ce marea masă productivă a populaţiei, sclavii, nu constituiau decât un piedestal pasiv pentru aceşti luptători. Se uită remarcabilele cuvinte ale lui <i>Sismondi:</i> proletariatul roman trăia pe socoteala societăţii, pe când societatea modernă trăieşte pe socoteala proletariatului. Dată fiind deosebirea radicală dintre condiţiile materiale, economice, ale luptei de clasă din antichitate şi ale celei din timpurile moderne, nici figurile politice zămislite de ea nu pot avea mai multă asemănare între ele decât are arhiepiscopul de Canterbury cu marele preot Samuel.</p>', '<p class="right" style="text-align: right;"><i>Karl Marx</i></p>', '<p class="noind"><i>Londra</i>, 23 iunie 1869</p>'],
'idChr': '4.04.01text',
'title': `Prefaţa [lui Karl Marx la ediţia din 1869]`,
'info': 'Marx (1869): Optsprezece brumar al lui Ludovic Bonaparte',
},
{'year': '1851—1852',
'image': 'marx',
'content': ['<h6 style="text-align: center;">I</h6>', '<p><a id="cit50"></a>Hegel face undeva observaţia că toate marile evenimente şi personalităţi care au o importanţă istorică mondială apar, ca să zicem aşa, de două ori. El a uitat să adauge: prima oară ca tragedie, a doua oară ca farsă. Caussidière în locul lui Danton, Louis Blanc în locul lui Robespierre, Montagne din 1848—1851 în locul Montagnei din 1793—1795, nepotul în locul unchiului. Aceeaşi caricatură poate fi constatată şi în împrejurările în care a apărut ediţia a doua a lui Optsprezece brumar! <a href="javascript:void(0);" id="n249">[249]</a></p>', '<p><a id="cit51"></a>Oamenii îşi făuresc ei înşişi istoria, dar şi-o făuresc nu după bunul lor plac şi în împrejurări alese de ei, ci în împrejurări care există independent de ei, împrejurări date şi moştenite din trecut. Tradiţiile tuturor generaţiilor moarte apasă ca un coşmar asupra minţii celor vii. Şi tocmai atunci când oamenii par preocupaţi să se transforme pe ei şi lucrurile din jurul lor, să creeze ceva ce n-a mai fost, tocmai în asemenea epoci de criză revoluţionară ei invocă cu teamă spiritele trecutului, chemându-le în ajutor, împrumută de la ele numele, lozincile de luptă, costumele, pentru a juca, în această travestire venerabilă şi cu acest limbaj împrumutat, o nouă scenă a istoriei universale. Astfel Luther s-a travestit în apostolul Pavel, revoluţia din 1789—1814 s-a costumat, pe rând, în republică romană şi în imperiu roman, iar revoluţia din 1848 nu a găsit nimic mai bun de făcut decât să parodieze când anul 1789, când tradiţiile revoluţionare ale anilor 1793—1795. Tot aşa începătorul care a învăţat o limbă străină, în gând traduce mereu în limba sa maternă; el nu şi-a însuşit spiritul limbii noi şi nu o poate mânui liber atâta timp cât se va simţi silit s-o traducă în gând, atâta timp cât nu va uita de limba sa maternă atunci când foloseşte limba nouă.</p>', '<p>La cercetarea acestor invocări, pe plan istoric-mondial, ale morţilor observăm din primul moment o deosebire izbitoare. Camille Dessmoulins, Danton, Robespierre, St.-Just, Napoleon, eroii, ca şi partidele şi masele populare ale vechii revoluţii franceze, au îndeplinit, în costume romane şi cu fraze romane pe buze, sarcina epocii lor: descătuşarea şi instaurarea societăţii moderne <i>burgheze</i>. Unii au sfărâmat în bucăţi baza feudalismului şi au secerat capetele feudale care crescuseră pe această bază. Napoleon a creat în interiorul Franţei condiţiile în care a devenit posibilă dezvoltarea liberei concurenţe, exploatarea proprietăţii funciare parcelate, utilizarea forţelor de producţie industriale descătuşate ale naţiunii, iar dincolo de graniţele franceze el a lichidat pretutindeni formele feudale în măsura în care acest lucru era necesar pentru a crea pe continentul european societăţii burgheze din Franţa o ambianţă corespunzătoare, adecvată cerinţelor timpului. Dar îndată ce noua orânduire socială s-a statornicit, coloşii antediluvieni au dispărut, şi împreună cu ei întreaga Romă înviată din morţi, toţi aceşti Brutus, Gracchus, Publicola, tribunii, senatorii şi însuşi Cezar. Societatea burgheză, practică şi lucidă, şi-a creat adevăraţii interpreţi şi purtători de cuvânt în persoana unor Say, Cousin, Royer-Collard, Benjamin Constant şi Guizot. Adevăraţii ei comandanţi şedeau îndărătul tejghelelor, iar capul ei politic era ceafa grasă a lui Ludovic al XVIII-lea. Complet absorbită de producerea avuţiei şi de lupta paşnică de concurenţă, ea a uitat că la leagănul ei vegheaseră fantomele Romei antice. Dar oricât de puţin eroică este societatea burgheză, a fost totuşi nevoie de eroism, spirit de abnegaţie, teroare, război civil şi lupte între popoare pentru a o aduce pe lume. Iar gladiatorii ei au găsit, în tradiţiile clasic stricte ale republicii romane, idealurile, formele artistice şi iluziile de care aveau nevoie pentru a ascunde de ei înşişi conţinutul limitat burghez al luptelor lor şi pentru a-şi menţine entuziasmul la nivelul marii tragedii istorice. Astfel, pe o altă treaptă de dezvoltare, cu un secol înainte, Cromwell şi poporul englez folosiseră pentru revoluţia lor burgheză limbajul, pasiunile şi iluziile împrumutate din Vechiul testament. Când adevărata ţintă a fost atinsă, când transformarea burgheză a societăţii engleze s-a înfăptuit, Locke a luat locul lui Avacum.</p>', '<p>Învierea morţilor a servit deci în aceste revoluţii pentru a glorifica noile lupte şi nu pentru a le parodia pe cele vechi, pentru a înălţa în imaginaţie sarcina dată şi nu pentru a se sustrage de la rezolvarea ei practică, pentru a regăsi spiritul revoluţiei şi nu pentru a evoca din nou fantoma ei.</p>', '<p>1848—1851 nu a făcut decât să evoce fantoma vechii revoluţii, începând cu Marrast, acest republicam en gants jaunes [republicanul cu mănuşi galbene], care se travestise în bătrânul Bailly, şi sfârşind cu aventurierul care-şi ascunde faţa, de o respingătoare trivialitate, sub masca mortuară de fier a lui Napoleon. Un întreg popor, care credea că-şi accelerase prin revoluţie mişcarea sa înainte, se vede dintr-o dată împins înapoi, într-o epocă apusă. Şi ca să nu existe nici o îndoială asupra acestei întoarceri în trecut, reînvie vechile date, vechiul calendar, vechile denumiri, vechile edicte, devenite demult apanajul anticarilor erudiţi, reînvie vechii zbiri, care se părea că putreziseră demult. Naţiunea se simte ca acel englez scrântit de la Bedlam care îşi închipuie că trăieşte pe timpul vechilor faraoni şi se plânge zilnic de muncile grele pe care trebuie să le execute în minele de aur ale Etiopiei, închis între zidurile acestei închisori subterane, cu o lampă care abia luminează fixată pe cap, păzit de supraveghetorul de sclavi cu un bici lung în mână şi de mercenari barbari îngrămădiţi la ieşiri, care nu-i înţeleg nici pe ocnaşi şi nici între ei nu se înţeleg, pentru că nu vorbesc aceeaşi limbă. „Şi toate acestea mi se cer mie — suspină englezul scrântit —, mie, britanic liber, mi se cere să extrag aur pentru vechii faraoni!“ „Să plătesc datoriile familiei Bonaparte!“, suspină naţiunea franceză. Cât timp a fost cu mintea întreagă, englezul nu s-a putut elibera de ideea fixă de a obţine aur. Francezii, cât timp au făcut revoluţia, nu s-au putut elibera de amintirea lui Napoleon, după cum au dovedit-o alegerile de la 10 decembrie. <a href="javascript:void(0);" id="n250">[250]</a> Ca să scape de pericolele revoluţiei, tânjeau după oalele cu carne din Egipt şi răspunsul a fost 2 decembrie 1851. Ei nu au numai caricatura bătrânului Napoleon, ei îl au chiar pe el caricaturizat, aşa cum trebuie să arate în mijlocul secolului al XIX-lea.</p>', '<p>Revoluţia socială din secolul al XIX-lea îşi poate sorbi poezia numai din viitor şi nu din trecut. Ea nu poate începe îndeplinirea propriei ei misiuni înainte de a se fi lepădat de orice venerare superstiţioasă a trecutului. Revoluţiile anterioare au avut nevoie de amintirea evenimentelor de importanţă istorică mondială ale trecutului pentru a se amăgi asupra propriului lor conţinut. Revoluţia secolului al XIX-lea trebuie să-i lase pe morţi să-şi îngroape morţii, pentru a-şi lămuri propriul ei conţinut. Odinioară fraza depăşea conţinutul, acum conţinutul depăşeşte fraza.</p>', '<p>Revoluţia din februarie a fost o lovitură neaşteptată pentru vechea societate, pe care a luat-o prin surprindere, iar poporul a proclamat această <i>lovitură</i> neaşteptată drept un eveniment de o importanţă istorică mondială, care deschide o eră nouă. La 2 decembrie revoluţia din februarie dispare în mâinile unui trişor abil, iar drept rezultat nu monarhia este răsturnată, ci concesiile liberale care îi fuseseră smulse prin lupte seculare. În loc ca <i>societatea</i> însăşi să-şi fi cucerit un conţinut nou, numai <i>statul</i> pare să fi revenit la forma sa cea mai veche, la domnia primitivă şi insolentă a sabiei şi a antereului. Astfel, coup de tête [lovitură nesăbuită, acţiune insolentă] din decembrie 1851 este o replică la coup de main [lovitură îndrăzneaţă, acţiune hotărâtă] din februarie 1848. Ceea ce se câştigase uşor s-a pierdut tot atât de uşor. Cu toate acestea, răstimpul dintre aceste două evenimente nu a trecut în zadar. În cursul anilor 1848—1851, societatea franceză şi-a însuşit — după o metodă rapidă pentru că era revoluţionară — învăţămintele şi experienţa care, în condiţiile unei dezvoltări normale, ca să zicem aşa metodice, ar fi trebuit să preceadă revoluţia din februarie, pentru ca aceasta să fie altceva decât o simplă zguduire a suprafeţei. Societatea pare să se fi întors acum la punctul ei de plecare; în realitate însă abia trebuie să-şi creeze punctul de plecare pentru revoluţie, să-şi creeze situaţia, relaţiile, condiţiile, care numai ele permit revoluţiei moderne să capete un caracter serios.</p>', '<p>Revoluţiile burgheze, ca, de pildă, cele din secolul al XVIII-lea, înaintează vijelios din succes în succes, se întrec în efecte dramatice, oamenii şi lucrurile parcă ar fi inundate în lumina unor focuri bengale, fiecare zi aduce un nou val de extaz. Dar ele sunt efemere, îşi ating în scurt timp apogeul, după care societatea, înainte de a învăţa să-şi însuşească cu luciditate rezultatele perioadei sale de avânt tumultuos, cade într-o mahmureală îndelungată. Dimpotrivă, revoluţiile proletare, revoluţiile secolului al XIX-lea, se critică singure mereu, îşi întrerup într-una propriul lor curs, revin asupra celor ce par gata înfăptuite pentru a o lua de la început, ridiculizează necruţător şi în amănunt jumătăţile de măsură, slăbiciunile şi aspectele lamentabile ale primelor lor încercări şi par a nu-şi doborî adversarul decât pentru ca acesta să soarbă forţe noi din pământ şi să se ridice din nou, cu puteri înzecite, împotrivă-le, dau mereu înapoi, speriate, în faţa imensităţii nedefinite a propriilor lor ţeluri, până nu se creează o situaţie care face imposibilă orice întoarcere şi până când însăşi viaţa nu strigă:</p>', '<blockquote>Hic Rhodos, hic salta!<br/>Aici este trandafirul, aici să dansezi! <a href="javascript:void(0);" id="n251">[251]</a></blockquote>', '<p>De altfel orice om înzestrat cât de cât cu spirit de observaţie, chiar dacă nu a urmărit pas cu pas evoluţia evenimentelor din Franţa, trebuia să presimtă că revoluţia este sortită unui eşec din cale-afară de ruşinos. Era destul să auzi lătratul triumfător şi plin de înfumurare cu care se felicitau reciproc domnii democraţi pentru providenţialele urmări ale celei de-a doua duminici a lunii mai 1852. <a href="javascript:void(0);" id="n252">[252]</a> A doua duminică a lunii mai 1852 devenise în mintea lor o idee fixă, o dogmă, ca şi pentru hiliaşti ziua celei de-a doua veniri a lui Hristos, în care trebuia să înceapă împărăţia de o mie de ani. Slăbiciunea s-a refugiat, ca întotdeauna, în credinţa în minuni; considerând că duşmanul este înfrânt dacă în imaginaţie l-a izgonit cu vrăji, ea a pierdut orice simţ al realităţii; inactivă, a idealizat viitorul care o aştepta şi faptele vitejeşti pe care urma să le săvârşească, dar pe care a considerat că este prematur să le facă cunoscute. Aceşti eroi, care încearcă să dezmintă evidenta lor incapacitate compătimindu-se reciproc şi adunându-se toţi la un loc, îşi făcuseră bagajele, înhăţaseră cu anticipaţie cununile de lauri şi erau tocmai pe cale să sconteze la bursa de valori republicile lor in partibus, <a href="javascript:void(0);" id="n253">[253]</a>, pentru care, modeşti cum sunt din fire, avuseseră grijă să-şi organizeze, pe tăcute, personalul guvernamental. Ziua de 2 decembrie i-a lovit ca un trăsnet căzut din senin; iar popoarele, care în perioade de deprimare sunt mulţumite să-i lase pe cei mai gălăgioşi să le înăbuşe teama lăuntrică, se vor fi convins, poate, de rândul acesta că au trecut vremurile când gâgâitul unor gâşte putea salva Capitoliul. <a href="javascript:void(0);" id="n254">[254]</a></p>', '<p>Constituţia, Adunarea naţională, partidele dinastice, republicanii albaştri şi roşii, eroi din Africa, <a href="javascript:void(0);" id="n255">[255]</a> tunetul tribunei, fulgerele presei cotidiene, întreaga literatură, numele politice şi celebrităţile erudite, codul civil şi dreptul penal, liberté, egalité, fraternité [libertate, egalitate, fraternitate], a doua duminică a lunii mai 1852, toate au dispărut ca o nălucă în faţa formulei magice rostite de un om pe care nici duşmanii lui nu-l socotesc vrăjitor. Votul universal pare să fi supravieţuit doar o clipă, pentru a-şi scrie cu propria sa mână în văzul tuturor testamentul şi pentru a declara în numele poporului însuşi: „Tot ce există merită să piară“.</p>', '<p>Nu ajunge să spui, aşa cum fac francezii, că naţiunea lor a fost luată prin surprindere. Unei naţiuni şi unei femei nu li se iartă clipa de slăbiciune în care primul aventurier venit poate să le siluiască. Fraze de felul acesta nu rezolvă enigma, ci doar o formulează altfel. Ar mai trebui să se explice cum de a putut fi surprinsă o naţiune de 36.000.000 de oameni şi târâtă, fără nici o împotrivire, în robie de către trei aventurieri.</p>', '<p>Să recapitulăm în linii generale fazele prin care a trecut revoluţia franceză de la 24 februarie 1848 până în decembrie 1851.</p>', '<p>Trei perioade principale se disting net: <i>perioada lui februarie;</i> de la 4 mai 1848 până la 28 mai 1849 <i>perioada constituirii republicii</i>, sau a <i>Adunării naţionale constituante;</i> de la 28 mai 1849 până la 2 decembrie 1851 <i>perioada republicii constituţionale</i>, sau a <i>Adunării naţionale legislative</i>.</p>', '<p><i>Prima perioadă</i>, de la 24 februarie, adică de la căderea lui Ludovic-Filip, până la 4 mai 1848, adică până la întrunirea Adunării constituante — <i>perioada lui februarie</i> propriu-zisă — poate fi considerată ca <i>prologul</i> revoluţiei. Caracterul acestei perioade s-a exprimat oficial în faptul că guvernul improvizat de ea s-a declarat el însuşi <i>provizoriu</i>, şi, ca şi guvernul, tot ceea ce s-a iniţiat, s-a încercat şi s-a exprimat în această perioadă era numai <i>provizoriu</i>. Nimeni şi nimic nu îndrăznea să pretindă pentru sine dreptul la o existenţă permanentă şi la o acţiune adevărată. Toate elementele care pregătiseră sau determinaseră revoluţia: opoziţia dinastică, burghezia republicană, mica burghezie democrat-republicană, muncitorii democrat-sociali, toate aceste elemente şi-au găsit provizoriu locul în <i>guvernul</i> din februarie.</p>', '<p>Nici nu se putea altfel. Zilele din februarie au urmărit iniţial o reformă electorală care să lărgească cercul privilegiaţilor politici chiar în sânul clasei posedante şi să răstoarne dominaţia exclusivă a aristocraţiei financiare. Când s-a ajuns însă la un conflict adevărat, când poporul s-a urcat pe baricade, când Garda naţională a rămas pasivă, când armata nu a opus nici o rezistenţă serioasă, iar regalitatea a rupt-o la fugă, atunci instaurarea republicii s-a impus ca ceva de la sine înţeles. Fiecare partid o interpreta în felul său. Proletariatul, cucerind republica cu arma în mână, i-a imprimat pecetea sa, proclamând-o <i>republică socială</i>. Astfel s-a conturat conţinutul general al revoluţiei moderne, conţinut care se afla în cea mai ciudată contradicţie cu tot ceea ce s-ar fi putut înfăptui imediat, în împrejurările şi în condiţiile date, cu materialul existent şi cu nivelul de dezvoltare pe care îl atinseseră masele. Pe de altă parte, pretenţiile tuturor celorlalte elemente care participaseră la revoluţia din februarie le-au fost satisfăcute, acordându-li-se în guvern partea leului. Iată de ce în nici o altă perioadă nu găsim un amestec mai pestriţ de fraze bombastice şi de nesiguranţă şi neputinţă reală, de aspiraţii, de înnoire mai entuziaste şi de dominaţie mai deplină a vechii rutine, de armonie aparentă mai înşelătoare a întregii societăţi şi de înstrăinare mai adâncă între elementele sale. În timp ce proletariatul parizian se mai îmbăta încă cu marile perspective care i s-au deschis şi se antrena cu toată seriozitatea în discuţii asupra problemelor sociale, vechile forţe sociale s-au grupat, s-au recules, s-au unit şi au găsit un sprijin neaşteptat în masa naţiunii, ţăranii şi mic-burghezii, care au năvălit toţi o dată pe arena politică după ce au căzut barierele monarhiei din iulie.</p>', '<p><i>A doua perioadă</i>, de la 4 mai 1848 până la sfârşitul lunii mai 1849, este perioada <i>constituirii, a întemeierii republicii burgheze</i>. Imediat după zilele din februarie, nu numai opoziţia dinastică a fost luată prin surprindere de către republicani şi republicanii de către socialişti, ci şi întreaga Franţă a fost luată prin surprindere de Paris. Adunarea naţională, care şi-a început lucrările la 4 mai 1848, a fost aleasă de naţiune şi reprezenta naţiunea. Ea era un protest viu împotriva pretenţiilor revoluţiei din februarie şi trebuia să reducă rezultatele acestei revoluţii la proporţii burgheze. În zadar proletariatul parizian, care şi-a dat imediat seama de caracterul acestei Adunări naţionale, a încercat la 15 mai — câteva zile după deschiderea ei — să pună capăt prin forţă existenţei acesteia, s-o dizolve, să descompună din nou în elementele sale componente acest corp organizat prin care îl ameninţa spiritul de reacţiune al naţiunii. După cum se ştie, ziua de 15 mai nu a avut alt rezultat decât că a îndepărtat de pe arena publică, pentru toată durata ciclului pe care-l cercetăm, pe Blanqui şi pe adepţii lui, adică pe adevăraţii conducători ai partidului proletar [die revolutionären Kommunisten].</p>', '<p>După <i>monarhia burgheză</i> a lui Ludovic-Filip poate urma numai <i>o republică burgheză</i>, adică, dacă până acum a domnit în numele regelui o parte restrânsă a burgheziei, de acum înainte va domni în numele poporului întreaga burghezie. Revendicările proletariatului parizian sunt mofturi utopice, cărora trebuie să li se pună capăt. La această declaraţie a Adunării naţionale constituante, proletariatul parizian a răspuns prin <i>insurecţia din iunie</i>, evenimentul cel mai grandios din istoria războaielor civile din Europa. Învingătoare a ieşit republica burgheză. De partea ei erau aristocraţia financiară, burghezia industrială, păturile mijlocii, mica burghezie, armata, lumpenproletariatul organizat ca gardă mobilă, intelectualii, popii şi populaţia rurală. De partea proletariatului parizian nu era nimeni în afară de el însuşi. După ce a fost înfrânt, peste 3.000 de insurgenţi au fost măcelăriţi şi 15.000 au fost deportaţi fără judecată. După această înfrângere, proletariatul <i>trece pe al doilea plan</i> al scenei revoluţionare. El încearcă din nou să răzbată ori de câte ori mişcarea pare să ia un nou avânt, dar aceste încercări devin tot mai slabe şi se soldează cu rezultate din ce în ce mai neînsemnate. De îndată ce vreo pătură socială situată deasupra lui intră în fierbere revoluţionară, proletariatul încheie alianţa cu ea şi împărtăşeşte astfel toate înfrângerile pe care diferitele partide le suferă succesiv. Dar aceste lovituri succesive devin tot mai slabe pe măsură ce efectul lor se răsfrânge asupra tot mai multor pături ale societăţii. Conducătorii mai de vază ai proletariatului din Adunare şi din presă cad unul după altul victimă tribunalelor şi locul lor este ocupat de figuri tot mai dubioase. O parte a proletariatului se lansează în <i>experienţe doctrinare, crearea de bănci de schimb şi de asociaţii muncitoreşti, adică într-o mişcare în care renunţă la gândul să revoluţioneze lumea veche cu ajutorul tuturor puternicelor mijloace de care dispune, şi, dimpotrivă, încearcă să-şi realizeze emanciparea în spatele societăţii, pe cale particulară, în limitele condiţiilor restrânse ale existenţei sale, şi de aceea eşuează în mod inevitabil</i>. Pe cât se pare, proletariatul nu e în stare nici să regăsească în sine însuşi măreţia revoluţionară, nici să soarbă o nouă energie din noile alianţe încheiate, până ce <i>toate clasele</i> cu care a luptat în iunie nu vor fi doborâte ca şi el însuşi. Dar proletariatul, cel puţin, a căzut cu cinste, demnă de marea luptă istorică; nu numai Franţa, dar Europa întreagă a fost zguduită de cutremurul din iunie, pe când înfrângerile ulterioare ale claselor superioare au fost plătite atât de ieftin, încât partidul învingător s-a văzut nevoit să recurgă la exagerări insolente pentru ca aceste înfrângeri, în genere, să poată fi socotite evenimente, ele devenind cu atât mai ruşinoase cu cât partidul învins este mai departe de cel proletar.</p>', '<p>E drept că înfrângerea insurgenţilor din iunie a pregătit, a netezit terenul pe care putea fi întemeiată, constituită republica burgheză, dar ea a arătat totodată că în Europa se pun alte probleme decât „republică sau monarhie“. Această înfrângere a vădit că <i>republică burgheză</i> înseamnă aici dominaţia despotică neîngrădită a unei clase asupra altor clase. Ea a dovedit că în ţările cu civilizaţie veche, în care împărţirea în clase a atins un nivel ridicat, cu condiţii de producţie moderne şi cu o conştiinţă spirituală în care, datorită muncii seculare, au fost dizolvate toate ideile tradiţionale, <i>republica</i> înseamnă <i>în genere numai forma politică de transformare revoluţionară a societăţii burgheze</i> şi nu <i>forma ei conservativă de existenţă</i>, aşa cum se întâmplă, de pildă, în Statele Unite ale Americii de Nord, unde, deşi există clase, acestea totuşi nu s-au fixat încă, ci, aflându-se într-o continuă fluctuaţie, îşi înnoiesc şi îşi înlocuiesc în permanenţă elementele lor componente, unde mijloacele de producţie moderne nu numai că nu se îmbină cu o suprapopulaţie cronică, ci, dimpotrivă, suplinesc lipsa relativă de capete şi braţe, şi unde, în sfârşit, dezvoltarea febrilă plină de forţe tinereşti a producţiei materiale, care are de cucerit o lume nouă, nu a lăsat nici timp şi nici prilej pentru lichidarea vechii lumi de strigoi.</p>', '<p>Toate clasele şi partidele s-au unit în timpul zilelor din iunie în <i>partidul ordinii</i> împotriva clasei proletare ca <i>partid al anarhiei</i>, al socialismului, al comunismului. Ele „au salvat“ societatea de <i>„duşmanii societăţii“</i>. Ele au ales ca parolă pentru trupele lor deviza vechii societăţi: <i>„Proprietate, familie, religie, ordine“</i>, îmbărbătându-i pe cruciaţii contrarevoluţionari cu cuvintele: „Sub acest steag vei învinge!“ Din acest moment, îndată ce unul dintre numeroasele partide care s-au unit sub acest steag împotriva insurgenţilor din iunie încearcă, în propriul său interes de clasă, să se menţină pe arena de luptă revoluţionară, el este înfrânt sub lozinca: „Proprietate, familie, religie, ordine!“ Societatea e salvată ori de câte ori cercul celor ce o domină se îngustează, ori de câte ori interese mai înguste primează asupra intereselor mai generale. Orice revendicare a celei mai simple reforme financiare burgheze, a celui mai comun liberalism, a celui mai formal republicanism, a celui mai plat democratism este pedepsită ca „atentat împotriva societăţii“ şi înfierată ca „socialism“. Iar până la urmă înşişi marii pontifi ai „religiei şi ordinii“ sunt goniţi cu lovituri de picior de pe trepiedele lor pythice, smulşi din paturi în plină noapte, urcaţi în dubă, aruncaţi în temniţă sau trimişi în surghiun; templul lor e făcut una cu pământul, gura le e astupată, pana lor frântă, legea lor făcută ferfeniţă — în numele religiei, al proprietăţii, al familiei şi al ordinii. Burghezi fanatici ai ordinii sunt împuşcaţi în balcoanele lor de cete de soldaţi beţi, sanctuarul familial este profanat, casele sunt bombardate din simpla dorinţă de amuzament — în numele proprietăţii, al familiei, al religiei şi al ordinii. În sfârşit, pleava societăţii burgheze alcătuieşte <i>sfânta falangă a ordinii</i>, iar eroul Crapülinsky <a href="javascript:void(0);" id="n256">[256]</a> îşi face intrarea în palatul Tuilerii <a href="javascript:void(0);" id="n257">[257]</a> ca <i>„salvator al societăţii“</i>.</p>'],
'idChr': '4.04.02text',
'title': `I`,
'info': 'Marx (1851—1852): Optsprezece brumar al lui Ludovic Bonaparte',
},
{'year': '1851—1852',
'image': 'marx',
'content': ['<h6 style="text-align: center;">VII</h6>', '<p><i>Republica socială</i> a apărut ca o frază, ca o profeţie în pragul revoluţiei din februarie. În zilele lui iunie 1848 ea a fost înecată în sângele <i>proletariatului parizian</i>, dar fantoma ei apare în actele următoare ale dramei. Pe scenă îşi face apariţia <i>republica democrată</i>. Ea dispare la 13 iunie 1849, împreună cu <i>mic-burghezii</i> ei care o zbughiseră, dar, fugind, ea aruncă în urma ei reclame deosebit de ţipătoare. <i>Republica parlamentară</i>, împreună cu burghezia, pune stăpânire pe întreaga scenă, îşi trăieşte viaţa în toată plenitudinea ei, dar ziua de 2 decembrie 1851 o înmormântează în strigătele de groază ale regaliştilor coalizaţi: „Trăiască republica!“</p>', '<p>Burghezia franceză s-a împotrivit dominaţiei proletariatului muncitor şi a adus la putere lumpenproletariatul, în frunte cu şeful Societăţii lui 10 decembrie. Burghezia înspăimântase Franţa cu perspectiva viitoarelor orori ale anarhiei roşii; Bonaparte a anticipat acest viitor când a pus, la 4 decembrie, armata ordinii, însufleţită de rachiu, să tragă în distinşii burghezi din Boulevard Montmartre şi Boulevard des Italiens care stăteau la ferestrele lor. Burghezia a divinizat sabia; sabia o domină. Ea a suprimat presa revoluţionară; propria ei presă este suprimată. A pus adunările populare sub supravegherea poliţiei; saloanele ei sunt puse sub supravegherea poliţiei. A dizolvat Gărzile naţionale democratice; propria ei Gardă naţională este dizolvată. A decretat starea de asediu; starea de asediu este decretată împotriva ei. A înlocuit curţile cu juri prin comisii militare; propriile ei curţi cu juri sunt înlocuite prin comisii militare. A dat învăţământul public pe mâna popilor; popii o supun propriului lor învăţământ. A deportat fără judecată; ea este deportată fără judecată. A reprimat orice mişcare a societăţii prin forţa publică; orice mişcare a societăţii ei este reprimată prin forţa publică. S-a revoltat de dragul sacului ei cu bani împotriva politicienilor şi literaţilor ei; politicienii şi literaţii ei sunt înlăturaţi, iar sacul ei cu bani e prădat, după ce i s-a pus căluş în gură şi i s-a frânt condeiul. Burghezia strigase neostenit revoluţiei, ca sfântul Arsenie creştinilor: „Fuge, tace, quiesce! — fugi, taci, linişteşte-te!“; Bonaparte strigă burgheziei: „Fuge, tace, quiesce! — fugi, taci, linişteşte-te!“</p>', '<p>Burghezia franceză a rezolvat demult dilema lui Napoleon: „Dans cinquante ans, l’Europe sera républicaine ou cosaque“ [„În cincizeci de ani Europa va fi republicană sau cazacă“]. Ea a rezolvat-o sub forma de „republique cosaque“ [„republica cazacă“]. Nu era nevoie de farmecele nefaste ale lui Circe pentru a transforma această capodoperă de republică burgheză într-un monstru. Această republică nu a pierdut nimic în afară de nimbul respectabilităţii. Franţa de azi <a href="javascript:void(0);" id="n258">[258]</a> sălăşluia gata pregătită în republica parlamentară. Nu era nevoie decât de o împunsătură de baionetă pentru ca balonul să se spargă şi monstrul să apară în faţa ochilor.</p>', '<p>[Der nächste Zweck der Februarrevolution war, die Dynastie Orleans und den Theil der Bourgeoisie, der unter ihr herrschte, zu stürzen. Erst am 2. Dezember 1851 ist dieser Zweck erreicht worden. Nun wurden die Ungeheuern Besitzungen des Hauses Orleans, die reale Grundlage seines Einflusses, konf iszirt, und was man nach der Februarrevolution erwartet hatte, trat nach dem Dezember ein, Gefängniß, Flucht, Absetzung, Verbannung, Entwaffnung, Verhöhnung der Männer, die seit 1830 Frankreich mit ihrem Rufe ermüdet hatten. Aber unter Louis Philippe herrschte nur ein Theil der kommerziellen Bourgeoisie. Die andern Fraktionen derselben bildeten eine dynastische und eine republikanische Opposition, oder standen ganz außerhalb des sogenannten legalen Landes. Erst die parlamentarische Republik nahm alle Fraktionen der kommerziellen Bourgeoisie in ihren Staatskreis auf. Unter Louis Philippe schloß zudem die kommerzielle Bourgeoisie die landbesitzende aus. Erst die parlamentarische Republik stellte sie gleichberechtigt neben einander, vermählte die Julimonarchie mit der legitimen Monarchie und verschmolz zwei Epochen der Herrschaft des Eigenthums in Eine. Unter Louis Philippe verbarg der bevorzugte Theil der Bourgeoisie seine Herrschaft unter der Krone; in der parlamentarischen Republik zeigte die Herrschaft der Bourgeoisie, nachdem sie alle ihre Elemente vereint und ihr Reich zum Reiche ihrer Klasse erweitert hatte, nackt ihr Haupt. So mußte die Revolution selbst erst die Form schaffen, worin die Herrschaft der Bourgeoisklasse ihren weitesten, allgemeinsten und letzten Ausdruck gewinnen, also nun auch gestürzt werden konnte, ohne wieder auf stehn zu können.</p>', '<p>Erst jetzt wurde das im Februar erlassene Urtheil an der orleanistischen Bourgeoisie, d. h. an der lebensfähigsten Fraktion der französischen Bourgeoisie vollstreckt. Jetzt wurde sie geschlagen an ihrem Parlamente, ihrem Advokatenbarreau, ihren Handelsgerichten, ihren Provinzialvertretungen, ihrem Notariat, ihrer Universität, ihrer Tribüne und ihren Tribunalen, ihrer Presse und ihrer Literatur, ihren Administrationseinkünften und ihren Gerichtssporteln, ihren Armeegehalten und ihren Staatsrenten, an ihrem Geist und an ihrem Körper, <i>Blanqui</i> hatte die Auflösung der Bourgeoisgarden als erste Forderung an die Revolution gestellt, und die Bourgeoisgarden, die im Februar der Revolution die Hand reichten, um sie am Gehen zu hindern, sind im Dezember von der Bühne verschwunden. Das Pantheon selbst verwandelt sich wieder in eine ordinäre Kirche. Mit der letzten Form des Bourgeoisregimes ist auch der Zauber gebrochen, der seine Initiatoren vom achtzehnten Jahrhundert in Heilige verklärt hatte. Als Guizot das Gelingen des Staatsstreichs am 2. Dezember erfuhr, rief er daher aus: <i>Cesile triomphe complet et définitif du Socialisme! Das ist der vollständige und definitive Triumph des Sozialismus!</i> Das heißt: das ist der definitive und vollständige Sturz der Bourgeoisherrschaft.]</p>', '<p>De ce nu s-a răsculat proletariatul parizian după 2 decembrie? Răsturnarea burgheziei abia se decretase, iar decretul nu fusese încă adus la îndeplinire. Orice răscoală serioasă a proletariatului ar fi readus-o imediat la viaţă, ar fi împăcat-o cu armata şi le-ar fi asigurat muncitorilor o repetare a înfrângerii din iunie.</p>', '<p>La 4 decembrie proletariatul a fost aţâţat la luptă de către burghezi şi băcani. În seara acelei zile, câteva legiuni ale Gărzii naţionale au promis să apară înarmate şi în uniformă pe câmpul de luptă. Căci burghezul şi băcanul au aflat că, într-unul din decretele sale din 2 decembrie, Bonaparte a desfiinţat votul secret, ordonând ca fiecare să treacă în listele oficiale de alegători în dreptul numelui lor „da“ sau „nu“. Rezistenţa din 4 decembrie l-a intimidat pe Bonaparte. În timpul nopţii au fost lipite, din ordinul lui, la Paris, la toate colţurile străzilor, afişe care anunţau reintroducerea votului secret. Burghezul şi băcanul credeau că şi-au atins scopul, şi tocmai băcanul şi burghezul nu şi-au făcut apariţia a doua zi.</p>', '<p>În noaptea de 1 spre 2 decembrie, printr-o lovitură a lui Bonaparte, proletariatul parizian a fost lipsit de conducătorii lui, şefii baricadelor. Armată fără ofiţeri, pe care amintirile din iunie 1848 şi 1849 cât şi cele din mai 1850 n-o ispiteau câtuşi de puţin să lupte sub steagul montagnarzilor, proletariatul a lăsat în seama avangărzii sale, a societăţilor secrete, grija de a salva onoarea insurecţională a Parisului, pe care burghezia o lăsase, fără a se împotrivi câtuşi de puţin, în voia soldăţimii, aşa încât Bonaparte a putut să dezarmeze mai târziu Garda naţională sub motivarea maliţioasă că se teme ca armele gărzii să nu fie întrebuinţate chiar împotriva ei de către anarhişti!</p>', '<p><i>„C’est le triomphe complet et définitif du socialisme!“</i> [„Acesta este triumful complet şi definitiv al socialismului!“] — aşa caracterizează Guizot ziua de 2 decembrie. Dar dacă răsturnarea republicii parlamentare conţine în germene triumful revoluţiei proletare, primul rezultat palpabil al ei a fost <i>victoria lui Bonaparte asupra parlamentului, victoria puterii executive asupra puterii legislative, victoria puterii fără fraze asupra puterii frazei</i>. În parlament, naţiunea ridica voinţa ei generală la rangul de lege, adică făcea din legea clasei dominante voinţa ei generală. În faţa puterii executive, ea abdică de la orice voinţă proprie şi se supune imperativului unei voinţe străine, autorităţii. Puterea executivă, în opoziţie cu cea legislativă, exprimă eteronomia [dependenţa de o autoritate străină] naţiunii, în opoziţie cu autonomia ei. Franţa pare să fi scăpat astfel de despotismul unei clase numai pentru a recădea sub despotismul unui individ, şi anume sub autoritatea unui individ lipsit de orice autoritate. Lupta pare să fi încetat în sensul că toate clasele îngenunchează la fel de neputincioase şi de mute în faţa patului de armă.</p>', '<p><a id="cit53"></a>Însă revoluţia acţionează temeinic. Ea mai parcurge încă purgatoriul, îşi înfăptuieşte opera metodic. Până la 2 decembrie 1851 ea terminase prima jumătate a activităţii ei pregătitoare; acum o termină pe cea de-a doua. Ea a desăvârşit întâi puterea parlamentară pentru a o putea răsturna. Acum, după ce a reuşit să facă aceasta, desăvârşeşte <i>puterea executivă</i>, o reduce la expresia ei cea mai pură, o izolează şi şi-o contrapune ca obiectiv unic pentru a concentra împotriva ei toate forţele sale distructive. Şi când revoluţia îşi va fi îndeplinit această a doua jumătate a activităţii ei pregătitoare, Europa va sări din jilţul ei şi va exclama jubilând: Bine ai săpat, cârtiţă bătrână! <a href="javascript:void(0);" id="n259">[259]</a></p>', '<p>Această putere executivă, cu uriaşa ei organizare birocratică şi militară, cu complicata şi artificiala ei maşină de stat, cu o armată de o jumătate de milion de funcţionari, alături de o armată de o altă jumătate de milion de oameni, acest îngrozitor organism parazitar care învăluie ca o crustă corpul societăţii franceze, astupându-i toţi porii, a apărut în epoca monarhiei absolute, în timpul decăderii sistemului feudal, contribuind la grăbirea acestei decăderi. Privilegiile senioriale ale proprietarilor funciari şi ale oraşelor s-au transformat în tot atâtea atribute ale puterii de stat, demnitarii feudali au devenit funcţionari plătiţi, iar carta pestriţă, ca o colecţie de mostre, a drepturilor suverane medievale contradictorii a devenit planul bine orânduit al unei puteri de stat în care domneşte aceeaşi diviziune a muncii şi aceeaşi centralizare ca într-o fabrică. Prima revoluţie franceză, care-şi pusese drept sarcină să sfărâme toate puterile locale, teritoriale, orăşeneşti şi provinciale, separate, pentru a crea unitatea civică a naţiunii, trebuia să dezvolte ceea ce începuse monarhia absolută: centralizarea, dar în acelaşi timp a lărgit amploarea, atributele puterii guvernamentale şi a sporit numărul acoliţilor acesteia. Napoleon a desăvârşit această maşină de stat. Monarhia legitimă şi monarhia din iulie nu i-au adăugat decât o mai mare diviziune a muncii, care creştea pe măsură ce diviziunea muncii în sânul societăţii burgheze crea noi grupe de interese, deci material nou pentru administraţia de stat. Orice interes <i>comun</i> era imediat desprins de societate şi contrapus ei, ca interes superior <i>general</i>, smuls din sfera activităţii proprii a membrilor societăţii şi transformat în obiect al activităţii guvernamentale, începând cu podul, clădirea şcolii şi averea comunală a unei comune rurale şi terminând cu căile ferate, avuţia naţională şi universitatea de stat a Franţei. În sfârşit, republica parlamentară s-a văzut silită, în lupta ei împotriva revoluţiei, să întărească o dată cu măsurile represive mijloacele şi centralizarea puterii guvernamentale. Toate revoluţiile au perfecţionat această maşină în loc s-o sfărâme. Partidele care luptau alternativ pentru putere considerau luarea în stăpânire a acestui imens edificiu de stat drept prada principală a învingătorului.</p>', '<p>Dar sub monarhia absolută, în timpul primei revoluţii, sub Napoleon, birocraţia a fost doar mijlocul pentru pregătirea dominaţiei de clasă a burgheziei. Sub restauraţie, sub Ludovic-Filip, sub republica parlamentară, ea era instrumentul clasei dominante, oricât tindea la o dominaţie proprie.</p>', '<p>Abia sub al doilea Bonaparte, statul pare să-şi fi dobândit o independenţă deplină. Maşina de stat s-a întărit în aşa măsură în raport cu societatea civilă, încât e de ajuns ca în fruntea ei să stea şeful Societăţii lui 10 decembrie, un aventurier pripăşit din străinătate, ridicat pe scut de către o soldăţime beată, cumpărată cu rachiu şi cârnaţi şi căreia trebuia să-i arunce într-una cârnaţi. De aici desperarea mută, sentimentul de nespusă umilinţă şi de ruşine care apasă pieptul Franţei, tăindu-i răsuflarea. Franţa se simte parcă dezonorată.</p>', '<p>Totuşi puterea de stat nu pluteşte în aer. Bonaparte reprezintă o clasă, şi anume cea mai numeroasă clasă a societăţii franceze, <i>ţăranii parcelari</i>.</p>', '<p>Aşa precum Bourbonii au fost dinastia marii proprietăţi funciare, iar Orléansii aceea a banului, Bonaparţii sunt dinastia ţăranilor, adică a masei poporului francez. Nu acel Bonaparte care s-a supus parlamentului burghez, ci acela care a alungat parlamentul burghez este alesul ţăranilor. Timp de trei ani oraşele au reuşit să falsifice sensul alegerii de la 10 decembrie şi să-i înşele pe ţărani în speranţele pe care şi le puneau în restaurarea imperiului. Alegerea de la 10 decembrie 1848 a fost desăvârşită abia prin lovitura de stat de la 2 decembrie 1851.</p>', '<p>Ţăranii parcelari formează o masă imensă ai cărei membri trăiesc în aceleaşi condiţii, dar fără a intra în raporturi variate unii cu alţii. Modul lor de producţie îi izolează unul de altul în loc de a-i pune în contact unii cu alţii. Această izolare mai este favorizată de mijloacele de comunicaţie proaste din Franţa şi de sărăcia ţăranilor. Cultivarea câmpului lor de producţie, parcela, nu îngăduie nici diviziunea muncii, nici aplicarea ştiinţei, deci nici varietatea dezvoltării, nici diversitatea talentelor, nici bogăţia relaţiilor sociale. Fiecare familie ţărănească îşi acoperă aproape singură nevoile, produce singură în mod direct cea mai mare parte din ceea ce consumă şi-şi procură astfel mijloacele de existenţă mai mult printr-un schimb cu natura decât printr-un contact cu societatea. Parcela, ţăranul şi familia; alături altă parcelă, alt ţăran şi altă familie. Un număr de unităţi de acest fel alcătuieşte un sat şi un număr de sate un departament. <a id="cit52"></a>Astfel marea masă a naţiunii franceze este formată din simpla adunare a unor mărimi denumite la fel, aşa cum, de pildă, un sac umplut cu cartofi formează un sac de cartofi. Întrucât milioane de familii trăiesc în condiţii economice de existenţă care separă felul lor de viaţă, interesele şi cultura lor de acelea ale celorlalte clase, opunându-li-se în mod duşmănos, aceste milioane de familii formează o clasă. Întrucât între ţăranii parcelari nu există decât o legătură locală, iar identitatea intereselor lor nu dă naştere unei comunităţi, unei legături naţionale şi nici unei organizări politice, ei nu formează o clasă. Ei sunt deci incapabili să-şi impună interesul de clasă în numele lor propriu, fie printr-un parlament, fie printr-o Convenţie. Ei nu se pot reprezenta singuri; ei trebuie să fie reprezentaţi. Reprezentantul lor trebuie să apară în acelaşi timp ca stăpân al lor, ca o autoritate peste ei, ca o forţă guvernamentală neîngrădită, care îi ocroteşte faţă de celelalte clase şi le trimite de sus ploaie şi soare. Influenţa politică a ţăranilor parcelari îşi găseşte deci ultima expresie în faptul că puterea executivă îşi subordonează societatea.</p>', '<p>Tradiţia istorică a dat naştere superstiţiei ţăranilor francezi că un om cu numele de Napoleon le va aduce din nou toate binefacerile pierdute. Şi s-a găsit un individ care se dă drept acest om, numai pentru că — în virtutea codului Napoleon, care proclamă: „La recherche de la paternité est interdite“ [„Căutarea paternităţii este interzisă“] poartă numele de Napoleon. După un vagabondaj de 20 de ani şi un şir de aventuri groteşti, legenda devine realitate şi omul devine împărat al francezilor. Ideea fixă a nepotului s-a realizat, pentru că a coincis cu ideea fixă a celei mai numeroase clase a societăţii franceze.</p>', '<p>Dar, mi se va obiecta, răscoalele ţărăneşti într-o bună jumătate din Franţa, dar hăituirea ţăranilor de către armată, dar arestările şi deportările în masă ale ţăranilor?</p>', '<p>De la Ludovic al XIV-lea Franţa n-a mai trăit asemenea prigonire a ţăranilor „pentru uneltiri demagogice“.</p>', '<p>Să fim însă înţeleşi. Dinastia Bonaparte nu reprezintă pe ţăranul revoluţionar, ci pe ţăranul conservator; nu pe ţăranul care năzuieşte să se smulgă din condiţiile sale sociale de existenţă determinate de parcelă, ci pe acela care, dimpotrivă, vrea să consolideze aceste condiţii şi această parcelă; nu populaţia rurală care, în unire cu oraşele, vrea să răstoarne prin propria ei energie vechea ordine, ci, invers, aceea care, apatic închistată în această ordine veche, vrea să se vadă salvată şi favorizată, împreună cu parcela sa, de către fantoma imperiului. Dinastia Bonaparte nu reprezintă ţărănimea luminată, ci superstiţia ţăranului; nu judecata, ci prejudecata lui; nu viitorul, ci trecutul lui; nu Cevenii lui moderni, ci Vendéea <a href="javascript:void(0);" id="n260">[260]</a> lui modernă.</p>', '<p>Cei trei ani de stăpânire aspră a republicii parlamentare au liberat o parte a ţărănimii franceze de iluzia napoleoniană şi au revoluţionat-o — ce-i drept, deocamdată numai în mod superficial; dar burghezia o arunca îndărăt cu brutalitate ori de câte ori se punea în mişcare. Sub republica parlamentară, în conştiinţa ţăranului francez se dădea lupta între ideile noi şi tradiţie; acest proces decurgea sub forma unei lupte neîncetate între învăţători şi popi — burghezia îi reprima pe învăţători. Ţăranii făceau pentru prima dată eforturi pentru a lua atitudine independentă faţă de activitatea guvernamentală. Acest lucru se vădea în permanentele conflicte dintre primari şi prefecţi — burghezia îi destituia pe primari. În cele din urmă, în perioada republicii parlamentare, ţăranii s-au răsculat în diferite localităţi împotriva propriei lor plăsmuiri, armata — burghezia i-a pedepsit cu stare de asediu şi cu execuţii. Şi aceeaşi burghezie se indignează acum de stupiditatea maselor, de stupiditatea acelei vile multitude [gloate ticăloase] care, chipurile, a dat-o pe mâna lui Bonaparte. Ea însăşi întărea prin violenţă ataşamentul clasei ţărăneşti pentru imperiu, ea se străduia să menţină condiţiile care au constituit leagănul acestei religii ţărăneşti. E drept că burghezia trebuie să se teamă deopotrivă şi de ignoranţa maselor, atâta timp cât ele rămân conservatoare, şi de înţelepciunea lor, de îndată ce devin revoluţionare.</p>', '<p>În răscoalele care au urmat loviturii de stat, o parte a ţăranilor francezi au protestat cu arma în mână împotriva propriului lor vot din 10 decembrie 1848. Şcoala prin care au trecut de la 1848 încoace i-a învăţat minte. Dar ei şi-au vândut sufletul infernului istoriei şi istoria i-a obligat să-şi ţină legământul, iar majoritatea lor erau încă într-atâta de derutaţi, încât tocmai în departamentele cele mai roşii populaţia ţărănească l-a votat pe faţă pe Bonaparte. După părerea lor, Adunarea naţională îl împiedica pe Bonaparte să întreprindă ceva. Acum el n-a făcut altceva decât să sfărâme cătuşele pe care oraşele le puseseră voinţei satului. Pe alocuri ţăranii erau preocupaţi chiar de ideea absurdă de a avea, alături de un Napoleon, o Convenţie.</p>', '<p>După ce prima revoluţie transformase pe ţăranii semiiobagi în proprietari de pământ liberi, Napoleon a consolidat şi a reglementat condiţiile în care aceştia puteau exploata nestingheriţi pământul Franţei, în a cărui stăpânire intraseră de curând, şi-şi puteau satisface tinereasca lor pasiune pentru proprietate. Dar ceea ce îl sărăceşte acum pe ţăranul francez este tocmai parcela lui, fărâmiţarea pământului, forma de proprietate pe care Napoleon o consolidase în Franţa. Sunt tocmai condiţiile materiale care au făcut din ţăranul feudal francez un ţăran parcelar şi din Napoleon împărat. Două generaţii au fost de ajuns pentru a se ajunge la rezultatul inevitabil: înrăutăţirea progresivă a agriculturii, înglodarea în datorii a agricultorului. Forma „napoleoniană“ de proprietate, care la începutul secolului al XIX-lea fusese condiţia eliberării şi îmbogăţirii populaţiei rurale franceze, a devenit în cursul acestui secol o lege care afirma sclavia şi sărăcia ei. Şi tocmai această lege este prima din „idées napoléoniennes“ [„ideile napoleoniene“] pe care al doilea Bonaparte trebuie s-o apere. Dacă el mai împărtăşeşte cu ţăranii iluzia că pricina ruinării lor nu trebuie căutată în proprietatea parcelară însăşi, ci în afara ei, în influenţa unor împrejurări de ordin secundar, atunci, venind în contact cu relaţiile de producţie, experimentele sale se vor sparge ca baloanele de săpun.</p>', '<p>Dezvoltarea economică a proprietăţii parcelare a schimbat în mod radical relaţiile dintre ţărani şi celelalte clase sociale. Sub Napoleon, fărâmiţarea proprietăţii funciare la ţară în parcele a completat libera concurenţă şi marea industrie care apărea la oraşe. [Selbst die Bevorzugung der Bauernklasse lag im Interesse der neuen bürgerlichen Ordnung. Diese neugeschaffene Klasse war die allseitige Verlängerung des bürgerlichen Regimes über die Thore der Städte hinaus, seine Ausführung in nationalem Maßstab.] Clasa ţărănească era pretutindeni protestul împotriva aristocraţiei funciare care tocmai fusese doborâtă. [Wurde sic vor allen bevorzugt, so bot sic aber auch vor allen den Angriffspunkt für die Restauration der Feudalen.] Rădăcinile pe care le-a prins proprietatea parcelară în pământul francez au răpit feudalismului orice sevă nutritivă. Semnele de hotar ale parcelei au constituit bastionul natural al burgheziei împotriva oricărui atac din partea vechilor ei seniori. Dar în cursul secolului al XIX-lea cămătarul de la oraş a luat locul feudalului, ipoteca a luat locul servituţilor feudale de care era grevat pământul, iar capitalul burghez a luat locul proprietăţii funciare a aristocraţilor. Parcela ţăranului nu mai e decât pretextul care-i îngăduie capitalistului să scoată profit, dobândă şi rentă din ogor, lăsând pe seama agricultorului însuşi să-şi scoată, cum o putea, salariul. Datoria ipotecară care grevează pământul francez împovărează ţărănimea franceză cu o dobândă egală cu dobânda anuală a întregii datorii publice britanice. Proprietatea parcelară, aflată în robia capitalului, către care o împinge inevitabil dezvoltarea acestuia, a transformat majoritatea naţiunii franceze în troglodiţi. 16.000.000 de ţărani (inclusiv femeile şi copiii) locuiesc în nişte vizuini, dintre care cea mai mare parte are doar o singură ferestruică, altele — două, iar în cel mai bun caz trei ferestruici. Or, ferestrele sunt pentru casă ceea ce sunt pentru cap cele cinci simţuri ale omului. Orânduirea burgheză, care la începutul secolului pusese statul să străjuiască parcela nou înfiinţată, îngrăşând-o cu lauri, a devenit un vampir care îi suge sângele şi creierii şi o aruncă în retorta de alchimist a capitalului. Code Napoléon nu mai este acum decât codul executorilor de hotărâri judecătoreşti, al sechestrelor şi al vânzărilor silite. Celor 4.000.000 (inclusiv copiii etc.) de pauperi oficiali, vagabonzi, criminali şi prostituate pe care îi numără Franţa, li se adaugă 5.000.000 de oameni care se află în pragul pieirii şi care fie că locuiesc chiar la ţară, fie că dezertează mereu, cu zdrenţele şi copiii lor, de la ţară la oraş şi de la oraş la ţară. Într-un cuvânt, interesele ţăranilor nu mai sunt, ca sub Napoleon, în concordanţă cu interesele burgheziei, cu capitalul, ci într-o ireconciliabilă contradicţie cu ele. Ei îşi găsesc, prin urmare, aliatul şi conducătorul firesc în <i>proletariatul de la oraşe</i>, a cărui misiune e răsturnarea ordinii burgheze. Dar <i>guvernul de mână forte şi neîngrădit</i> — această a doua „idée napoléonienne“ pe care trebuie s-o înfăptuiască cel de-al doilea Napoleon — este chemat să apere cu forţa această ordine „materială“. Şi acest „ordre matériel“ [„ordine materială“] este principalul laitmotiv în toate proclamaţiile lui Bonaparte împotriva ţăranilor răsculaţi.</p>', '<p>Pe lângă datoria ipotecară cu care o împovărează capitalul, parcela mai este grevată de <i>impozit</i>. Impozitul este sursa de existenţă a birocraţiei, armatei, popimii şi curţii, într-un cuvânt a întregului aparat al puterii executive. Guvern de mână forte şi impozite mari sunt noţiuni identice. Prin însăşi natura sa, proprietatea parcelară este indicată să fie baza unei birocraţii atotputernice şi numeroase. Ea creează un nivel uniform al relaţiilor şi persoanelor pe toată întinderea ţării. Ea permite deci să se acţioneze în mod uniform asupra tuturor părţilor acestei mase uniforme, pornind de la un centru suprem. Ea nimiceşte treptele aristocratice intermediare între masele populare şi puterea de stat. Ea provoacă deci, din toate părţile, intervenţia directă a acestei puteri de stat şi pătrunderea peste tot a organelor ei nemijlocite. Ea creează, în fine, o suprapopulaţie fără lucru, care, negăsind plasament nici la ţară şi nici la oraş, recurge deci la slujbele de stat ca la un fel de pomană onorabilă şi provoacă crearea de slujbe de stat. [Unter Napoleon war dieses zahlreiche Regierungspersonal nicht nur unmittelbar produktiv, indem es unter der Form von Staatsbauten u. s. w. mit den Zwangsmitteln des Staats für die neu entstandene Bauernschaft ausführte, was die Bourgeoisie im Wege der Privatindustrie noch nicht leisten konnte. Die Staatssteuer war ein nothwendiges Zwangsmittel, um den Austausch zwischen Stadt und Land zu erhalten. Der Parzellenbesitzer würde sonst, wie in Norwegen, wie in einem Theile der Schweiz, in bäurischer Selbstgenügsamkeit den Zusammenhang mit den Städten abgebrochen haben.] Deschizând noi pieţe cu ajutorul baionetelor şi prădând continentul, Napoleon restituia cu dobândă impozitul fixat prin constrângere. În trecut un stimulent pentru industria ţărănească, acest impozit îi răpeşte acum ţăranului ultimele resurse şi ultima lui posibilitate de a ţine piept pauperizării. Şi o numeroasă birocraţie, bine galonată şi bine hrănită, este o „idée napoléonienne“ care îi surâde cel mai mult celui de-al doilea Bonaparte. Şi cum să nu fie aşa din moment ce este silit să creeze, pe lângă adevăratele clase ale societăţii, o castă artificială pentru care menţinerea regimului său devine o chestiune vitală? De aceea una dintre primele sale operaţii financiare a fost tocmai ridicarea salariilor funcţionarilor la vechiul lor nivel şi crearea de noi sinecure.</p>', '<p>Altă „idée napoléonienne“ este dominaţia <i>popilor</i> ca mijloc de guvernare. Dar dacă parcela nou creată, fiind în armonie cu societatea, în dependenţă de forţele naturii şi supusă autorităţii care o proteja de sus, era, fireşte, religioasă, parcela ruinată de datorii, certată cu societatea şi cu autoritatea, silită să treacă dincolo de limitele propriei sale mărginiri, devine, fireşte, antireligioasă. Cerul era un supliment acceptabil la peticul de pământ abia obţinut, cu atât mai mult cu cât el face vremea rea şi vremea bună; dar el devine o batjocură de îndată ce este impus ca o compensaţie în locul parcelei. Popa nu mai apare în acest caz decât ca un copoi miruit al poliţiei pământeşti — tot o „idée napoléonienne“ [— die unter dem zweiten Bonaparte nicht wie unter Napoleon den Beruf hat, die Feinde des Bauernregimes in den Städten, sondern die Feinde Bonaparte\'s auf dem Lande zu überwachen]. Rândul viitor, expediţia împotriva Romei va avea loc chiar în Franţa, numai că într-un sens contrar celor ce crede d-l de Montalembert. <a href="javascript:void(0);" id="n261">[261]</a></p>', '<p>În sfârşit, punctul culminant al acestor „idées napoléoniennes“ este preponderenţa <i>armatei</i>. Armata era le point d’honneur [chestiune de onoare, obiect de deosebită mândrie] al ţăranilor parcelari: ea făcea din ei eroi, care apărau împotriva duşmanilor din afară noua proprietate, glorificau unitatea lor naţională proaspăt cucerită, prădau şi revoluţionau lumea. Uniforma era propria lor haină de sărbătoare, războiul — poezia lor, parcela prelungită şi rotunjită în imaginaţia lor — patria, iar patriotismul — forma ideală a simţului de proprietate. Dar duşmanii împotriva cărora ţăranul francez trebuie să-şi apere acum proprietatea nu sunt cazacii, ci huissiers [portăreii] şi perceptorii. Parcela nu se mai află în aşa-zisa patrie, ci în registrul de ipoteci. Armata însăşi nu mai este floarea tineretului ţărănesc, ci floarea de mlaştină a lumpenproletariatului ţărănesc. Ea se compune în majoritate din remplaçants, din locţiitori, aşa cum al doilea Bonaparte însuşi nu e decât un remplaçant, locţiitorul lui Napoleon. Acum ea săvârşeşte acte de bravură hăituind pe ţărani, în serviciul jandarmeriei; şi dacă contradicţiile interne ale sistemului său îl vor goni pe şeful Societăţii lui 10 decembrie în afara graniţelor franceze, armata va culege, după câteva incursiuni banditeşti, nu lauri, ci ciomăgeli.</p>', '<p>Vedem, aşadar, că <i>toate „idées napoléoniennes“ sunt idei ale parcelei nedezvoltate, care mai are prospeţimea tinereţii;</i> ele sunt un nonsens atunci când parcela şi-a trăit traiul. Ele nu sunt decât halucinaţiile agoniei ei, cuvinte devenite vorbe goale, spirite devenite spectre. Dar parodia imperiului a fost necesară pentru a elibera masa naţiunii franceze de puterea tradiţiei şi pentru a scoate la iveală, în formă pură, antagonismul dintre puterea de stat şi societate. O dată cu destrămarea crescândă a proprietăţii parcelare se prăbuşeşte întregul edificiu al statului clădit pe ea. Centralizarea de stat de care are nevoie societatea modernă se poate ridica numai pe ruinele maşinii guvernamentale, militare şi birocratice, care se făurise în contradicţie cu feudalismul. [Sfărâmarea maşinii de stat nu va periclita centralizarea. Birocraţia nu este decât o formă inferioară şi grosolană de centralizare, care mai poartă încă în pântece pe contrarul său, feudalismul. Dezamăgit de restaurarea napoleoniană, ţăranul francez va renunţa şi la credinţa în parcela sa; întreg edificiul statal clădit pe această parcelă se va prăbuşi, iar <i>revoluţia proletară va obţine corul fără de care în toate ţările ţărăneşti soloul ei s-ar preschimba în cântec de lebădă</i>.]</p>', "<p>Situaţia ţăranilor francezi ne dezvăluie enigma <i>alegerilor generale de la 20 şi 21 decembrie</i>, care l-au adus pe al doilea Bonaparte pe Muntele Sinai nu pentru a primi, ci pentru a da legi. [Allerdings beging die französische Nation in jenen verhängnißvollen Tagen eine Todsünde gegen die Demokratie, die auf den Knieen liegt und täglich betet: Heiliges allgemeines Wahlrecht, bitt' für uns! Die Gläubigen an das allgemeine Wahlrecht wollen natürlich nicht auf eine Wunderkraft verzichten, die so große Dinge an ihnen selbst vollbracht, die einen Bonaparte II. in einen Napoleon, einen Saulus in einen Paulus und einen Simon in einen Petrus verwandelt hat. Der Volksgeist spricht zu ihnen durch die Wahlurne, wie der Gott des Propheten Ezechiel zu den marklosen Knochen: „Haec dicit dominus deus ossibus suis: Ecce, ego intromittam in vos Spiritum et vivetis.“ „So sprach der Herr Gott zu seinen Knochen: Siehe, ich werde Euch Geist einblasen und Ihr werdet leben!“]</p>", '<p>Evident că burghezia nu mai avea acum altă alegere decât să-l voteze pe Bonaparte. [Despotie oder Anarchie. Sie stimmte natürlich für die Despotie.] Atunci când, la conciliul de la Constanţa, puritanii s-au plâns de viaţa destrăbălată a papilor, cerând cu insistenţă o reformă a moravurilor, cardinalul Pierre d’Ailly le-a ripostat cu voce de tunet: „Numai diavolul în persoană mai poate salva biserica catolică, şi voi cereţi îngeri!“ Aşa striga şi burghezia franceză după lovitura de stat: numai şeful Societăţii lui 10 decembrie mai poate salva societatea burgheză! Numai furtul mai poate salva proprietatea, sperjurul — religia, bastarzii — familia, dezordinea — ordinea!</p>', '<p>Bonaparte, ca forţă devenită independentă a puterii executive, se consideră chemat să asigure „ordinea burgheză“. Tăria acestei ordini burgheze rezidă însă în clasa de mijloc. De aceea el se consideră reprezentant al clasei de mijloc şi promulgă decrete în acest sens. Dar, pe de altă parte, el a devenit ceva numai datorită faptului că a zdrobit puterea politică a acestei clase de mijloc şi o zdrobeşte zilnic din nou. De aceea el se consideră adversar al puterii politice şi literare a clasei de mijloc. Dar, ocrotindu-i puterea materială, el face implicit să reînvie puterea ei politică. Trebuie deci menţinută cauza şi şters de pe faţa pământului efectul, oriunde se manifestă el. Dar acest lucru nu este posibil fără mici confuzii între cauză şi efect, deoarece, în interacţiunea lor, ambele îşi pierd caracterele distinctive. Urmează noi decrete, care şterg linia de demarcaţie. Bonaparte se consideră totodată reprezentant al ţăranilor şi al poporului în genere, în opoziţie cu burghezia, ca unul care vrea să fericească clasele de jos în cadrul societăţii burgheze. Urmează noi decrete, care plagiază cu anticipaţie înţelepciunea guvernamentală a „adevăraţilor socialişti“. Dar Bonaparte se ştie înainte de toate şef al Societăţii lui 10 decembrie, reprezentant al lumpenproletariatului, din care face parte el însuşi, anturajul său, guvernul său şi armata sa şi pentru care lucrul principal este să huzurească şi să tragă la loterie lozuri californiene din tezaurul statului. Şi el îşi justifică calitatea de şef al Societăţii lui 10 decembrie prin decrete, fără decrete şi în ciuda decretelor.</p>', '<p>Această misiune plină de contradicţii a acestui om explică acţiunile contradictorii ale guvernului său, care, acţionând la nimereală, pe dibuite, caută când să câştige, când să umilească ba o clasă, ba alta, întărâtându-le pe toate în egală măsură împotriva sa, şi a cărui nesiguranţă practică constituie un contrast cum nu se poate mai comic cu stilul autoritar, categoric al actelor guvernamentale, copiat cuminte după decretele unchiului.</p>', '<p>Industria şi comerţul, adică afacerile clasei de mijloc, trebuie să înflorească sub guvernul de mână forte ca într-o seră. Se acordă o sumedenie de concesiuni de cale ferată. Dar lumpenproletariatul bonapartist trebuie să se îmbogăţească. Începe tripotage [matrapazlâcuri] la bursă cu concesiunile de cale ferată, făcute de către cei iniţiaţi în prealabil în misterul acestor concesiuni. Însă capitalul pentru căile ferate nu se arată. Banca este obligată să avanseze bani contra acţiuni de cale ferată. Dar banca trebuie în acelaşi timp să fie exploatată de Bonaparte personal şi deci linguşită. Ea este scutită de obligaţia de a-şi publica darea de seamă săptămânală. Banca încheie cu guvernul o convenţie care îi asigură partea leului. <a href="javascript:void(0);" id="n262">[262]</a> Poporului trebuie să i se dea de lucru. Se întreprind deci lucrări publice. Dar lucrările publice măresc sarcinile fiscale ale poporului. Prin urmare se reduc impozitele, lovind în veniturile rentierilor, prin convertirea rentelor de 5% în rente de 4<sup>1</sup>/<sub>2</sub>%. Dar clasei de mijloc trebuie să i se îndulcească din nou pilula. De aceea impozitul pe vin se dublează pentru popor, care-l cumpără en détail [cu amănuntul], şi se reduce la jumătate pentru clasa de mijloc, care-l bea en gros [cu ridicata]. Asociaţiile muncitoreşti existente sunt dizolvate, dar guvernul promite minuni în ceea ce priveşte asociaţiile viitoare. Ţăranii trebuie ajutaţi. Se înfiinţează bănci ipotecare, care grăbesc înglodarea ţăranilor în datorii şi concentrarea proprietăţii. Dar aceste bănci trebuie folosite pentru a se stoarce bani din bunurile confiscate casei de Orléans. Nici un capitalist nu vrea însă să accepte această condiţie, care nu este trecută în decret, astfel că banca ipotecară rămâne un simplu decret etc. etc.</p>', '<p>Bonaparte ar dori să apară ca binefăcătorul patriarhal al tuturor claselor. Dar el nu poate da nimic uneia fără a lua de la alta. Aşa cum, în timpul frondei, se spunea despre ducele de Guise ca ar fi omul cel mai îndatoritor din Franţa pentru că a transformat toate bunurile sale în obligaţii ale partizanilor săi faţă de el, tot astfel Bonaparte ar dori să fie omul cel mai îndatoritor din Franţa şi să transforme toată proprietatea, toată munca Franţei într-o obligaţie personală faţă de el. Ar voi să fure toată Franţa pentru a o dărui Franţei sau, mai bine zis, pentru a putea cumpăra din nou Franţa cu bani francezi, deoarece, ca şef al Societăţii lui 10 decembrie, el trebuie să cumpere ceea ce trebuie să-i aparţină. Şi se scot la mezat toate instituţiile de stat: senatul, Consiliul de stat, Corpul legislativ, legiunea de onoare, medalia militară, spălătoriile, lucrările publice, căile ferate, statul-major al Gărzii naţionale fără soldaţi, bunurile confiscate casei de Orléans. Mijloc de corupţie devine orice post în armată şi în maşina guvernamentală. Lucrul cel mai important însă în acest proces, în care se ia Franţa pentru a fi dăruită ei însăşi, sunt procentele care revin de pe urma tranzacţiei căpeteniei şi membrilor Societăţii lui 10 decembrie. Vorba de duh prin care contesa L., amanta d-lui de Morny, a caracterizat confiscarea bunurilor casei de Orléans: „C’est le premier vol de l’aigle“ [„Este primul zbor al vulturului“], <a href="javascript:void(0);" id="n263">[263]</a> se potriveşte oricărui zbor al acestui <i>vultur</i>, care e mai curând <i>corb</i>. El însuşi şi partizanii lui îşi zic zilnic unii altora cuvintele spuse de călugărul italian din Chartres avarului care îi înşira cu lăudăroşenie bunurile lui din care mai putea să trăiască ani îndelungaţi „Tu fai conto sopra i beni, bisogna prima far il conto sopra gli anni“ [„Îţi socoteşti bunurile, dar ar trebui mai întâi să-ţi socoteşti anii“]. Pentru a nu greşi socoteala anilor, ei numără minutele. La curte, în ministere, în fruntea administraţiei şi a armatei se înghesuie o droaie de indivizi — despre care, nici când este vorba de cel mai bun dintre ei, nu se poate spune de unde vine —, o boemă gălăgioasă, prădalnică, rău famată, care se împopoţonează în uniforme galonate cu aceeaşi demnitate ridicolă ca şi marii demnitari ai lui Soulouque. Ne putem imagina această pătură sus-pusă a Societăţii lui 10 decembrie dacă ne gândim că <i>Véron-Crevel</i> <a href="javascript:void(0);" id="n264">[264]</a> era moralistul, iar <i>Granier de Cassagnac</i> ideologul ei. Atunci când Guizot, în timpul ministeriatului său, îl folosea pe acest Granier la o gazetă obscură împotriva opoziţiei dinastice, el obişnuia să vorbească despre el în următorii termeni măgulitori: „C’est le roi des drôles“, „E regele bufonilor“. Ar fi nedrept să pomenim de regenţă sau de Ludovic al XV-lea când vorbim de curtea şi de clica lui Ludovic Bonaparte. Căci „Franţa a mai fost condusă de metrese, dar încă niciodată de hommes entretenus“. <a href="javascript:void(0);" id="n265">[265]</a></p>', '<p>Hărţuit de exigenţele contradictorii ale situaţiei sale şi totodată silit, asemenea unui scamator, să ţină printr-un şir neîntrerupt de surprize privirile publicului aţintite asupra sa ca locţiitor al lui Napoleon, cu alte cuvinte să săvârşească în fiecare zi o lovitură de stat în miniatură, Bonaparte dezorganizează întreaga economie burgheză, atentează la tot ceea ce păruse intangibil revoluţiei din 1848, îi face pe unii să aibă o atitudine de indiferenţă faţă de revoluţie, iar pe alţii îi aţâţă la revoluţie şi provoacă o adevărată anarhie în numele ordinii, smulgând în acelaşi timp aureola care înconjura întreaga maşină de stat, profanând-o, făcând-o totodată dezgustătoare şi ridicolă. El organizează la Paris o parodie a cultului sfântului veşmânt <a href="javascript:void(0);" id="n266">[266]</a> din Trier, înlocuindu-l cu cultul mantiei imperiale napoleoniene. Dar când mantia imperială va cădea, în sfârşit, pe umerii lui Ludovic Bonaparte, statuia de bronz a lui Napoleon se va prăvăli din vârful coloanei Vendôme.</p>'],
'idChr': '4.04.03text',
'title': `VII`,
'info': 'Marx (1851—1852): Optsprezece brumar al lui Ludovic Bonaparte',
},
{'year': '1891',
'image': 'engels',
'content': ['<h6 style="text-align: center;">Introducere<br/>[de Friedrich Engels la ediţia din 1891]</h6>', '<p>Propunerea de a reedita adresa Consiliului General al Internaţionalei cu privire la „Războiul civil din Franţa“ şi de a o însoţi de o introducere a venit pe neaşteptate. De aceea pot să menţionez aici numai pe scurt punctele cele mai esenţiale.</p>', '<p>Lucrarea mai amplă de mai sus este precedată de cele două adrese mai scurte ale Consiliului General cu privire la războiul franco-prusian. Mai întâi pentru că în „Războiul civil“ se fac referiri la cea de-a doua adresă, care, la rândul ei, nu poate fi pe deplin înţeleasă fără prima. Apoi pentru că aceste două adrese, scrise tot de Marx, constituie, nu mai puţin ca „Războiul civil“, o strălucită mărturie a uimitorului dar, vădit prima oară de autor în „Optsprezece brumar al lui Ludovic Bonaparte“, şi anume acela de a sesiza limpede caracterul, implicaţiile şi consecinţele necesare ale marilor evenimente istorice, încă în timpul când ele au loc sub ochii noştri sau imediat după aceea. Şi, în sfârşit, pentru că în Germania mai avem şi astăzi de suportat consecinţele evenimentelor prevăzute de Marx.</p>', '<p>Oare nu s-a adeverit, aşa cum se arăta în prima adresă, că, dacă războiul de apărare dus de Germania împotriva lui Ludovic Bonaparte va degenera într-un război de cotropire împotriva poporului francez, toate nenorocirile care s-au abătut asupra Germaniei după aşa-zisele războaie de eliberare <a href="javascript:void(0);" id="n267">[267]</a> se vor abate din nou asupra ei cu şi mai mare violenţă? Oare n-am avut după aceea de îndurat încă 20 de ani dominaţia lui Bismarck, iar în locul persecutării demagogilor legea excepţională şi prigoana împotriva socialiştilor, însoţite de aceeaşi samavolnicie a poliţiei şi literalmente de aceeaşi interpretare revoltătoare a legii?</p>', '<p>Şi nu s-a adeverit oare întocmai previziunea că anexarea Alsaciei şi Lorenei va sili „Franţa să se arunce în braţele Rusiei“ şi că, după această anexare, Germania va trebui fie să devină sluga făţişă a Rusiei, fie să se pregătească după un scurt răgaz pentru un nou război, şi anume „pentru un război rasial împotriva raselor slave şi latine coalizate“? Oare anexarea provinciilor franceze nu a silit Franţa să se arunce în braţele Rusiei? N-a căutat oare în zadar Bismarck timp de 20 de ani să intre în graţiile ţarului, aducându-i servicii mult mai umilitoare decât cele pe care mica Prusie, până a nu fi devenit „prima mare putere din Europa“, obişnuia să le depună la picioarele „sfintei Rusii“? Şi nu atârnă oare în permanenţă deasupra capetelor noastre ca o sabie a lui Damocles ameninţarea unui război care din prima zi ar spulbera ca paiele în vânt toate tratatele de alianţă încheiate între suverani, un război, în care singura certitudine este absoluta incertitudine a deznodământului, un război rasial, care va expune întreaga Europă devastării de către 15.000.000 sau 20.000.000 de oameni înarmaţi şi care nu s-a dezlănţuit încă numai pentru că imposibilitatea absolută de a-i prevedea rezultatul final inspiră teamă până şi statului celui mai puternic dintre marile state militariste?</p>', '<p>Cu atât mai mult avem datoria de a pune din nou la îndemâna muncitorilor germani aceste dovezi strălucite, pe jumătate uitate, de clarviziune în ceea ce priveşte politica internaţională din 1870 a muncitorilor.</p>', '<p>Ce am spus în legătură cu cele două adrese este valabil şi pentru „Războiul civil din Franţa“. La 28 mai ultimii luptători ai Comunei au fost înfrânţi pe colinele de la Belleville de forţele superioare ale inamicului şi după numai două zile, la 30 mai, Marx şi-a citit în faţa Consiliului General lucrarea în care însemnătatea istorică a Comunei din Paris era înfăţişată lapidar, viguros şi atât de pregnant, mai ales atât de autentic, cum nu a reuşit încă nimeni în toată vasta literatură pe această temă.</p>', '<p>Datorită dezvoltării economice şi politice a Franţei după 1789, la Paris s-a creat în ultimii 50 de ani o situaţie în care acolo nu putea izbucni nici o revoluţie care să nu aibă un caracter proletar şi proletariatul, plătind victoria cu sângele lui, să nu formuleze după victorie revendicări proprii. Acestea erau mai mult sau mai puţin neclare, ba chiar confuze, în funcţie de gradul de dezvoltare pe care muncitorii parizieni îl atinseseră de fiecare dată; dar, în ultimă instanţă, ele se reduceau toate la desfiinţarea antagonismului de clasă dintre capitalişti şi muncitori. Cum avea să se înfăptuiască acest lucru, ce-i drept, nu se ştia. Dar revendicarea, oricât de imprecisă era, conţinea o primejdie pentru orânduirea socială existentă; muncitorii care o formulau erau încă înarmaţi; de aceea pentru burghezii aflaţi la cârma statului prima poruncă era dezarmarea muncitorilor. În consecinţă, fiecare revoluţie câştigată de muncitori era urmată de o nouă luptă, care se termina cu înfrângerea muncitorilor.</p>', '<p>Aşa s-a întâmplat pentru prima oară în 1848. Burghezii liberali din opoziţia parlamentară organizau banchete pentru o reformă electorală care să asigure dominaţia partidului lor. În lupta lor împotriva guvernului, ei erau nevoiţi să facă tot mai mult apel la popor şi să cedeze treptat păturilor radicale şi republicane ale burgheziei şi ale micii burghezii întâietatea. Dar în spatele acestora se aflau muncitorii revoluţionari, care, din 1830, căpătaseră mult mai multă independenţă politică decât bănuiau burghezii şi chiar republicanii. Când a izbucnit criza dintre guvern şi opoziţie, muncitorii au pornit lupta de stradă; Ludovic-Filip a dispărut, şi o dată cu el reforma electorală, iar în locul lor a apărut republica, şi anume o republică pe care înşişi muncitorii învingători au numit-o „socială“. Ce se înţelegea însă prin această republică socială nu era limpede pentru nimeni, nici măcar pentru muncitorii înşişi. Dar acum ei aveau arme şi constituiau o forţă în stat. De aceea, de îndată ce republicanii burghezi de la cârma ţării au început să câştige cât de cât teren, primul lor ţel a fost dezarmarea muncitorilor. Căutând să-l atingă prin călcarea directă a cuvântului, prin sfidări făţişe şi încercarea de a surghiuni într-o provincie îndepărtată pe cei fără lucru, ei au provocat insurecţia muncitorilor din iunie 1848. Guvernul îşi asigurase forţe mult superioare numeric. După o luptă eroică de cinci zile, muncitorii au fost înfrânţi. A urmat o reprimare sângeroasă a prizonierilor lipsiţi de apărare, o reprimare cum nu s-a mai văzut din timpul războaielor civile care au fost preludiul căderii republicii romane. Pentru prima oară burghezia a arătat cu ce sălbatică cruzime se răzbună ea atunci când proletariatul îndrăzneşte să i se opună ca clasă de sine stătătoare, cu interese şi cu revendicări proprii. Şi, totuşi, 1848 a fost un joc nevinovat în comparaţie cu dezlănţuirea sălbatică a burgheziei în 1871.</p>', '<p>Pedeapsa nu s-a lăsat mult aşteptată. Dacă proletariatul încă nu putea să cârmuiască Franţa, burghezia nu mai putea s-o cârmuiască. Cel puţin nu pe atunci când în cea mai mare parte era încă monarhistă şi scindată în trei partide dinastice şi un al patrulea republican. Certurile ei interne au permis aventurierului Ludovic Bonaparte să pună mâna pe toate posturile de comandă — armată, poliţie, aparat administrativ — şi să dărâme, la 2 decembrie 1851, ultimul bastion al burgheziei, Adunarea naţională. Cu al doilea Imperiu a început exploatarea Franţei de către o bandă de aventurieri politici şi financiari, dar totodată şi o dezvoltare industrială absolut imposibilă sub regimul meschin şi fricos al lui Ludovic-Filip, când dominaţia exclusivă era deţinută de o parte neînsemnată a marii burghezii. Ludovic Bonaparte le-a răpit capitaliştilor puterea politică sub cuvânt că-i apără pe ei, burghezii, împotriva muncitorilor, şi invers, pe muncitori împotriva lor; în schimb, sub domnia lui au fost încurajate specula şi activitatea industrială, pe scurt, prosperitatea şi îmbogăţirea întregii burghezii au atins proporţii nemaiîntâlnite. Într-o măsură cu mult mai mare, ce-i drept, au sporit corupţia şi jaful în stil mare, având ca centru curtea imperială, care încasa procente grase de pe urma acestei îmbogăţiri.</p>', '<p>Dar al doilea Imperiu a însemnat un apel la şovinismul francez, revendicarea graniţelor primului Imperiu, pierdute în 1814, sau, cel puţin, a graniţelor primei republici. Un imperiu francez în limitele vechii monarhii, ba chiar în limitele încă şi mai reduse din 1815, nu putea dăinui mult timp. De aici decurgea necesitatea de a duce periodic războaie, de a extinde graniţele. Dar nici unul din teritoriile de la graniţă nu înfierbânta atât de tare imaginaţia şoviniştilor francezi ca malul stâng, german, al Rinului. O milă pătrată pe Rin valora pentru ei mai mult decât zece mile în Alpi sau în altă parte. În condiţiile existenţei celui de-al doilea Imperiu, revendicarea retrocedării, dintr-o dată sau succesiv, a malului stâng al Rinului nu mai era decât o chestiune de timp. Acest timp a venit o dată cu războiul austro-prusian din 1866. Înşelat de Bismarck în aşteptările sale cu privire la „despăgubirile teritoriale“, precum şi din pricina propriei sale politici hiperviclene de tergiversare, Bonaparte n-a mai avut altă ieşire decât războiul, care a izbucnit în 1870 şi l-a dus la Sedan, iar apoi la Wilhelmshöhe. <a href="javascript:void(0);" id="n268">[268]</a></p>', '<p>Urmarea inevitabilă a fost revoluţia de la Paris din 4 septembrie 1870. Imperiul s-a năruit asemenea unui castel de cărţi de joc; şi din nou a fost proclamată republica. Dar duşmanul se afla în faţa porţilor; o parte din armatele imperiului era încercuită la Metz, fără speranţa de a fi despresurată, iar o parte era prizonieră în Germania. În această situaţie critică, poporul a permis deputaţilor parizieni din corpul legiuitor să se erijeze în „guvern al apărării naţionale“. Acest lucru a fost admis cu atât mai lesne, cu cât în scopul apărării toţi parizienii apţi de a purta arme erau acum înrolaţi în Garda naţională şi aveau arme, astfel încât muncitorii formau marea majoritate. Dar curând a ieşit la iveală antagonismul dintre guvernul compus aproape numai din burghezi şi proletariatul înarmat. La 31 octombrie, batalioane de muncitori au luat cu asalt primăria, făcând prizonieri o parte din membrii guvernului; ca urmare a trădării, a faptului că guvernul şi-a călcat direct cuvântul şi a intervenţiei câtorva batalioane de mic-burghezi, ei au fost repuşi în libertate şi, pentru a evita izbucnirea războiului civil în interiorul unui oraş asediat de forţe militare duşmane, vechiul guvern a fost menţinut.</p>', '<p>În cele din urmă, la 28 ianuarie 1871, Parisul înfometat a capitulat. El a capitulat însă cu onoruri nemaicunoscute în istoria războiului. Forturile au fost predate, tunurile au fost scoase pe centura de fortificaţii, trupele de linie şi garda mobilă au predat de asemenea armele, ele însele fiind considerate prizoniere de război. Dar Garda naţională şi-a păstrat armele şi tunurile, încheind numai un armistiţiu cu învingătorii, care nu s-au încumetat însă să-şi facă intrarea triumfală în Paris. Ei au îndrăznit să ocupe doar o mică porţiune din Paris, formată mai ales din grădini publice, unde n-au rămas de altfel decât câteva zile! Şi, în acest timp, ei, care ţinuseră încercuit Parisul 131 de zile, au fost, la rândul lor încercuiţi de muncitorii parizieni înarmaţi, care vegheau cu străşnicie ca nici un „prusian“ să nu treacă dincolo de limitele reduse ale porţiunii cedate cuceritorului străin. Atât de mare era respectul, pe care muncitorii îl inspirau armatei în faţa căreia capitulaseră toate trupele imperiului! Iuncherii prusaci, care veniseră aici ca să-şi potolească setea de răzbunare împotriva leagănului revoluţiei, au fost nevoiţi să se oprească respectuoşi să dea onorul acestei revoluţii înarmate!</p>', '<p>În timpul războiului, muncitorii parizieni se mărginiseră să ceară continuarea energică a luptei. Dar acum, când după capitularea Parisului s-a încheiat pacea, Thiers, noul şef al guvernului, a trebuit să-şi dea seama că dominaţia claselor avute — marii proprietari funciari şi capitalişti — era primejduită în permanenţă, atâta vreme cât muncitorii parizieni aveau arme. Primul său act a fost încercarea de a-i dezarma. La 18 martie el a trimis trupe de linie cu ordinul de a pune mâna pe artileria Gărzii naţionale, artilerie fabricată în timpul asediului Parisului şi plătită prin subscripţie publică. Încercarea a dat greş; întregul Paris, ca un singur om, se pregătea de apărare şi războiul dintre Paris şi guvernul francez cu reşedinţa la Versailles era declarat. Comuna din Paris a fost aleasă la 26 martie şi proclamată la 28 martie. Comitetul central al Gărzii naţionale, care până atunci girase treburile guvernului, şi-a trecut atribuţiile — după ce a decretat mai întâi desfiinţarea scandaloasei „poliţii de moravuri“ pariziene — în mâinile Comunei. La 30 martie Comuna a desfiinţat conscripţia şi armata permanentă, declarând drept unică forţă armată Garda naţională, din care trebuiau să facă parte toţi cetăţenii apţi de a purta arme; ea a anulat toate datoriile locatarilor pentru perioada octombrie 1870—aprilie 1871, trecând chiriile deja achitate în contul plăţilor viitoare, şi a suspendat vânzarea lucrurilor date în gaj la Casa municipală de amanet. În aceeaşi zi, toţi străinii aleşi în Comună au fost confirmaţi în funcţiile lor, pentru că „stindardul Comunei este stindardul republicii mondiale“. — La 1 aprilie s-a hotărât ca salariul maxim al unui salariat al Comunei, prin urmare şi al membrilor ei, să nu depăşească 6.000 de franci (4.800 de mărci). A doua zi a fost decretată separarea bisericii de stat şi anularea tuturor subvenţiilor acordate de stat pentru scopuri religioase, precum şi trecerea tuturor bunurilor bisericeşti în patrimoniul naţional; în consecinţă, la 8 aprilie s-a dispus îndepărtarea din şcoli a tuturor simbolurilor religioase, icoane, dogme, rugăciuni, într-un cuvânt „a tot ce este de domeniul conştiinţei fiecărui individ“, dispoziţie care a fost înfăptuită treptat. — La 5 aprilie, având în vedere că zilnic trupele versailleze executau luptătorii Comunei pe care îi luaseră prizonieri, s-a dat un decret cu privire la luarea de ostatici, dar acest decret nu a fost pus niciodată în aplicare. — La 6 aprilie ghilotina a fost scoasă în piaţa publică de către batalionul 137 din Garda naţională şi arsă în mijlocul unor zgomotoase manifestări de bucurie ale poporului. — La 12 aprilie Comuna a hotărât dărâmarea coloanei Victoriei din piaţa Vendôme, turnată din tunuri capturate, acest simbol al şovinismului şi al vrajbei între popoare. — Această hotărâre a fost dusă la îndeplinire la 16 mai. — La 16 aprilie Comuna a dispus întocmirea unei statistici a fabricilor părăsite de patroni şi elaborarea unui plan pentru punerea lor în funcţiune de către asociaţii cooperatiste ale muncitorilor care lucraseră în ele până atunci, precum şi pentru unirea acestor asociaţii într-o mare uniune. — La 20 aprilie ea a desfiinţat munca de noapte a brutarilor, precum şi birourile de plasare, înfiinţate în timpul celui de-al doilea Imperiu şi conduse, în mod monopolist, de indivizi numiţi de poliţie, exploatatori de mâna întâi ai muncitorimii, ele urmând să fie girate de primăriile celor 20 de arondismente ale Parisului. — La 30 aprilie Comuna a dispus desfiinţarea tuturor caselor de amanet, deoarece ele constituiau un mijloc de exploatare în plus a muncitorilor şi contraveneau dreptului muncitorilor asupra uneltelor lor de muncă şi dreptului la credit. — În ziua de 5 mai ea a hotărât dărâmarea capelei ridicate în semn de pocăinţă pentru executarea lui Ludovic al XVI-lea.</p>', '<p>Astfel, începând de la 18 martie, caracterul de clasă al mişcării de la Paris, care până atunci, din cauza luptei împotriva invaziei străine, trecuse pe planul al doilea, s-a conturat limpede şi precis. Prin faptul că Comuna era compusă aproape numai din muncitori sau din reprezentanţi recunoscuţi ai muncitorimii, şi hotărârile ei aveau un caracter net proletar. Comuna, fie că decreta reforme pe care numai din laşitate burghezia republicană nu le înfăptuise, dar care constituiau baza necesară pentru libertatea de acţiune a clasei muncitoare, ca, de pildă, traducerea în viaţă a principiului că <i>pentru stat</i> religia este o chestiune pur particulară, fie că adopta hotărâri în interesul direct al clasei muncitoare şi care în parte dădeau o lovitură puternică vechii ordini sociale. Dar pentru realizarea tuturor acestora, într-un oraş asediat nu se puteau face decât cel mult primii paşi. Pe de altă parte, de la începutul lunii mai, lupta împotriva trupelor tot mai numeroase ale guvernului de la Versailles absorbea toate forţele.</p>', '<p>La 7 aprilie versaillezii au reuşit să treacă Sena la Neuilly, pe frontul de vest al Parisului; în schimb, la 11 aprilie, generalul Eudes a respins atacul lor pe frontul de sud, pricinuindu-le pierderi grele. Parisul era bombardat fără întrerupere de aceiaşi oameni care înfieraseră, ca pe o profanare, bombardarea oraşului de către prusaci şi care acum cerşeau guvernului prusian să-i trimită cât mai grabnic pe soldaţii francezi luaţi prizonieri la Sedan şi Metz ca să le recucerească Parisul. Sosirea treptată a acestor trupe a dat versaillezilor, începând din mai, o superioritate categorică. Acest lucru a devenit evident încă la 23 aprilie, când Thiers a întrerupt tratativele în legătură cu propunerea făcută de Comună de a elibera pe arhiepiscopul Parisului <a href="javascript:void(0);" id="n269">[269]</a> şi numeroşi alţi preoţi ţinuţi ca ostatici la Paris, în schimbul unei singure persoane, Blanqui, care fusese ales de două ori în Comună, dar era prizonier la Clairvaux. El a devenit şi mai evident în noul limbaj al lui Thiers; de unde până atunci fusese evaziv şi echivoc, el a devenit dintr-o dată arogant, ameninţător, brutal. Pe frontul de sud, versaillezii au cucerit la 3 mai reduta de la Moulin-Saquet, la 9 mai fortul Issy, complet distrus de bombardamente, la 14 mai fortul Vanves. Pe frontul de vest, cucerind numeroase clădiri şi sate care se întindeau până la linia de centură, ei au înaintat treptat până la linia principală de fortificaţii; la 21 mai ei au reuşit, datorită unei trădări şi a neglijenţei Gărzii naţionale postate aici, să pătrundă în oraş. Prusienii, care ocupau forturile din partea de nord şi de est, au îngăduit versaillezilor să pătrundă, printr-o porţiune a cărei trecere le era interzisă prin armistiţiu, în nordul oraşului şi să poată astfel porni la ofensivă pe un front larg, pe care parizienii îl credeau acoperit, potrivit armistiţiului, şi care de aceea nu prea era apărat. În consecinţă, rezistenţa opusă în partea de vest a Parisului, în cartierele elegante, a fost slabă; ea a devenit mai înverşunată şi mai dârză pe măsură ce trupele invadatoare se apropiau de partea de est a Parisului, de cartierele muncitoreşti. Abia după 8 zile de luptă au fost înfrânţi pe colinele de la Belleville şi Ménilmontant ultimii apărători ai Comunei, şi atunci masacrele — cărora în tot cursul săptămânii au căzut victimă în număr tot mai mare, bărbaţi, femei şi copii lipsiţi de apărare — au atins apogeul. Cum puşca nu ucidea destul de repede, învinşii au fost seceraţi cu sutele cu mitraliere. „Zidul federaţilor“ din cimitirul Père Lachaise, unde a avut loc ultimul asasinat în masă, stă şi astăzi drept mărturie mută, dar cu atât mai elocventă, a furiei sălbatice de care este capabilă clasa dominantă atunci când proletariatul îndrăzneşte să-şi revendice drepturile. Şi, deoarece măcelărirea tuturor era cu neputinţă, au urmat apoi arestări în masă, împuşcarea victimelor alese în mod arbitrar din rândurile prizonierilor, internarea celorlalţi în lagăre mari, unde au fost deţinuţi până la traducerea lor în faţa curţilor marţiale. Trupele prusiene, care împresurau partea de nord-est a oraşului, aveau ordin să împiedice trecerea fugarilor; şi totuşi ofiţerii mai închideau ochii când soldaţii ascultau mai curând de legile umanităţii decât de ordinele comandamentului suprem; îndeosebi corpului de armată saxon îi face cinste umanitarismul de care a dat dovadă, lăsând să treacă numeroase persoane a căror calitate de luptători ai Comunei era evidentă.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Dacă astăzi, după 20 de ani, aruncăm o privire retrospectivă asupra activităţii şi semnificaţiei istorice a Comunei din Paris din 1871, vedem că relatarea făcută în „Războiul civil din Franţa“ necesită unele completări.</p>', '<p>Membrii Comunei se împărţeau într-o majoritate, formată din blanquişti, care predominaseră şi în Comitetul central al Gărzii naţionale, şi o minoritate formată în special din membri ai Asociaţiei Internaţionale a Muncitorilor, adepţi ai şcolii socialiste proudhoniste. Pe atunci blanquiştii erau în cea mai mare parte socialişti numai din instinct proletar revoluţionar; numai unii dintre ei ajunseseră, datorită lui Vaillant, care cunoştea socialismul ştiinţific german, să înţeleagă mai bine tezele principiale. Aşa se explică de ce, în domeniul economic, Comuna a omis o serie de lucruri pe care, din punctul nostru de vedere de astăzi, ar fi trebuit să le înfăptuiască. Cel mai inexplicabil este, fireşte, respectul cucernic care i-a făcut pe comunarzi să se oprească în faţa porţilor Băncii Franţei ca în faţa unui sanctuar. Aceasta a constituit şi o gravă greşeală politică. Banca în mâinile Comunei preţuia mai mult decât 10.000 de ostatici. Aceasta ar fi determinat întreaga burghezie franceză să facă presiuni asupra guvernului de la Versailles în favoarea păcii cu Comuna. Dar şi mai uimitoare sunt numeroasele măsuri juste care au fost totuşi înfăptuite de Comuna formată din blanquişti şi proudhonişti. Fireşte că răspunderea pentru decretele economice ale Comunei, pentru meritele şi lipsurile lor, cade în primul rând asupra proudhoniştilor, după cum răspunderea pentru acţiunile şi omisiunile ei pe plan politic cade asupra blanquiştilor. Şi în ambele cazuri ironia istoriei a vrut ca, aşa cum se întâmplă de obicei când la putere ajung doctrinarii, şi unii şi alţii să facă tocmai contrarul celor preconizate de doctrina şcolii lor.</p>', '<p>Proudhon, socialistul micului ţăran şi al meseriaşului patron, ura de-a dreptul asociaţia. El susţinea că ea este mai curând un rău decât un bine, că, prin însăşi natura ei, este sterilă, ba chiar dăunătoare, deoarece reprezintă o cătuşă pentru libertatea muncitorului; că nu este decât o dogmă inutilă şi stânjenitoare, în contradicţie atât cu libertatea muncitorului cât şi cu economisirea muncii; că dezavantajele ei cresc mai repede decât avantajele; că, în opoziţie cu ea, concurenţa, diviziunea muncii, proprietatea privată ar reprezenta forţe economice utile. Numai în cazuri excepţionale, cum sunt, după Proudhon, marea industrie şi marile întreprinderi, de pildă căile ferate, asociaţia muncitorilor e indicată. („Idée générale de la révolution“, 3. étude.)</p>', '<p>Dar în 1871 marea industrie încetase în aşa măsură de a mai fi o excepţie chiar şi la Paris, centrul artizanatului, încât decretul cel mai important al Comunei prevedea o organizare a marii industrii şi chiar a manufacturii la baza căreia să stea nu numai asociaţiile muncitorilor din fiecare fabrică, ci şi unirea tuturor acestor asociaţii într-o mare uniune; într-un cuvânt, o organizare care, după cum a arătat în mod just Marx în „Războiul civil“, avea să ducă, în cele din urmă, la comunism, adică exact la contrarul doctrinei lui Proudhon. Tocmai de aceea Comuna a şi fost mormântul şcolii socialiste proudhoniste. Această şcoală a dispărut astăzi din cercurile muncitoreşti franceze; aici predomină acum în mod incontestabil, în rândurile „posibiliştilor“ nu mai puţin decât în cele ale marxiştilor, teoria lui Marx. Proudhoniştii mai există doar în rândurile burgheziei „radicale“.</p>', '<p>Nici blanquiştilor nu le-a mers mai bine. Crescuţi la şcoala conspiraţiei, sudaţi prin disciplina severă pe care aceasta o reclama, ei erau de părere că un număr relativ mic de oameni hotărâţi şi bine organizaţi poate, într-un moment favorabil, nu numai să pună mâna pe putere, ci s-o şi păstreze, desfăşurând o mare şi neînfricată energie, până reuşeşte să antreneze masa poporului în revoluţie şi s-o grupeze în jurul micii cete conducătoare. Aceasta presupunea, în primul rând, cea mai strictă centralizare dictatorială a întregii puteri în mâna noului guvern revoluţionar. Şi cum a procedat Comuna, care în cea mai mare parte era formată tocmai din aceşti blanquişti? În toate proclamaţiile ei către francezii din provincie, ea îi chema la unirea tuturor comunelor din Franţa, cu cea din Paris într-o federaţie liberă, o organizaţie naţională care, pentru prima oară, să fie creată cu adevărat de naţiunea însăşi. Tocmai forţa represivă a guvernului centralizat de până atunci — armata, poliţia politică, birocraţia —, creată de Napoleon în 1798, preluată de atunci de fiecare nou guvern ca instrument binevenit şi folosită împotriva adversarilor lui, tocmai această forţă urma să fie desfiinţată peste tot, aşa cum fusese desfiinţată la Paris.</p>', '<p>Comuna a trebuit să recunoască din capul locului că clasa muncitoare, odată ajunsă la putere, nu putea continua să administreze cu vechea maşină de stat; că, pentru a nu pierde din nou propria ei dominaţie abia cucerită, această clasă muncitoare trebuia, pe de o parte, să înlăture vechea maşină de represiune folosită până atunci împotriva ei înseşi, iar pe de altă parte, să se asigure împotriva propriilor ei deputaţi şi funcţionari, declarându-i fără nici o excepţie revocabili în orice moment. În ce consta caracteristica statului de până acum? Iniţial, societatea îşi crease, printr-o simplă diviziune a muncii, organe speciale care să se îngrijească de interesele ei colective. Dar aceste organe, având în frunte puterea de stat, s-au transformat cu timpul, urmărind propriile lor interese speciale, din slujitori ai societăţii, în stăpâni ai ei, fenomen care poate avea loc, de pildă, nu numai în monarhia ereditară, dar şi în republica democratică. Nicăieri „politicienii“ nu alcătuiesc o fracţiune mai distinctă şi mai influentă a naţiunii decât tocmai în America de Nord. Aici fiecare dintre cele două mari partide, care vin alternativ la putere, este condus, la rândul său, de oameni care fac din politică o afacere, speculează mandate atât în adunările legislative ale uniunii, cât şi în cele ale diverselor state, sau trăiesc de pe urma propagandei făcute pentru partidul lor şi sunt răsplătiţi cu slujbe după victoria acestuia. Se ştie că, deşi americanii încearcă de 30 de ani să scuture acest jug devenit insuportabil, ei se afundă totuşi, din ce în ce mai mult, în această mocirlă a corupţiei. Tocmai în America se poate urmări mai bine ca oriunde această autonomizare a puterii de stat faţă de societate, căreia iniţial trebuia să-i servească ca simplu instrument. Acolo nu există nici dinastie, nici nobilime, nici armată permanentă — cu excepţia unui mic număr de soldaţi însărcinaţi cu supravegherea indienilor —, nici birocraţie inamovibilă sau cu drept la pensie. Totuşi există acolo două mari bande de speculanţi politici, care acaparează pe rând puterea de stat şi o exploatează prin mijloacele cele mai mârşave în scopurile cele mai mârşave, iar naţiunea este neputincioasă în faţa acestor două mari carteluri de politicieni care pretind că o slujesc, dar care, în realitate, o stăpânesc şi o spoliază.</p>', '<p>Împotriva acestei transformări — inevitabilă în toate statele care au existat până acum — a statului şi a organelor de stat din slujitori ai societăţii în stăpâni ai societăţii, Comuna a folosit două mijloace infailibile. În primul rând, ea a încredinţat toate funcţiile administrative, judecătoreşti, didactice unor persoane care erau alese pe baza principiului eligibilităţii şi puteau fi revocate în orice moment de către cei care le-au ales. În al doilea rând, orice funcţie — superioară sau inferioară — era retribuită cu acelaşi salariu pe care-l primeau şi ceilalţi muncitori. Salariul maxim pe care îl plătea în genere Comuna era de 6.000 de franci. În felul acesta erau pe de-a-ntregul stăvilite carierismul şi arivismul, chiar făcând abstracţie de mandatele imperative ale delegaţilor în corpurile reprezentative, introduse, în plus, de către Comună.</p>', '<p>Această sfărâmare a puterii de stat de până acum şi înlocuirea ei printr-una nouă, cu adevărat democratică, sunt descrise în mod amănunţit în capitolul al treilea din „Războiul civil“. A fost totuşi nevoie să mai insistăm aici, pe scurt, asupra unor trăsături ale acestei întocmiri pentru că tocmai în Germania credinţa superstiţioasă în stat a trecut din filozofie în conştiinţa generală a burgheziei şi chiar a multor muncitori. Potrivit reprezentării filozofice, statul este „realizarea ideii“, <a href="javascript:void(0);" id="n270">[270]</a> sau, tradusă în limba filozofilor, împărăţia domnului pe pământ, domeniul în care se realizează sau trebuie să se realizeze adevărul etern şi dreptatea eternă. Aceasta dă naştere la o venerare superstiţioasă a statului şi a tot ce are vreo legătură cu statul, venerare care prinde cu atât mai uşor rădăcini, cu cât oamenii s-au deprins din copilărie să-şi închipuie că treburile şi interesele comune ale întregii societăţi nu ar putea fi rezolvate altfel decât au fost rezolvate până în prezent, adică de către stat şi funcţionarii lui bine plătiţi. Oamenii cred că, dacă s-au eliberat de credinţa în monarhia ereditară şi devin adepţi ai republicii democratice, au făcut un pas nespus de îndrăzneţ. În realitate însă, statul nu este altceva decât o maşină pentru reprimarea unei clase de către altă clasă, şi anume în republica democratică nu mai puţin decât în monarhie, iar în cel mai bun caz el nu-i decât o racilă lăsată moştenire proletariatului care a învins în lupta pentru dominaţia de clasă, o racilă ale cărei laturi mai rele, proletariatul victorios, la fel ca şi Comuna, va trebui să le reteze imediat, până ce o generaţie crescută în condiţii sociale noi, libere, va fi în stare să se descotorosească de toată şandramaua statului.</p>', '<p>În ultimul timp, filistinul german este cuprins din nou de o spaimă salutară la cuvintele: dictatura proletariatului. Ei bine, domnii mei, vreţi să ştiţi cum arată această dictatură? Priviţi Comuna din Paris. Aceasta a fost dictatura proletariatului.</p>', '<p class="noind"><i>Londra</i>, 18 martie 1891, la a douăzecea aniversare a Comunei din Paris.</p>', '<p class="right" style="text-align: right;"><i>F. Engels</i></p>'],
'idChr': '4.05.01text',
'title': `Introducere [de Friedrich Engels la ediţia din 1891]`,
'info': 'Engels (1891): Războiul civil din Franţa',
},
{'year': '1871',
'image': 'marx',
'content': ['<h6 style="text-align: center;">Din prima ciornă</h6>', '<p>Maşina de stat centralizată, care, cu omniprezentele şi complicatele ei organe militare, birocratice, clericale şi judiciare, sugrumă (înăbuşă) ca un şarpe societatea civilă vie, a fost creată pentru prima oară în epoca monarhiei absolute, ca instrument al societăţii moderne în curs de formare în lupta ei împotriva feudalismului. Privilegiile seniorale ale baronilor, oraşelor şi clericilor medievali au fost transformate în atribute ale unei puteri de stat unice, care i-a înlocuit pe demnitarii feudali prin funcţionari de stat salariaţi, a transmis armele de la slugile medievale ale feudalilor şi de la corporaţiile orăşenilor unei armate permanente, a creat în locul anarhiei pestriţe (haotice) a statelor medievale, aflate în permanent conflict, planul reglementat al unei puteri de stat cu o diviziune a muncii sistematică şi ierarhică. Prima revoluţie franceză care şi-a propus să realizeze unitatea naţiunii (să creeze naţiunea) a desfiinţat orice independenţă locală, teritorială, orăşenească sau provincială. De aceea ea a fost silită să dezvolte ceea ce începuse monarhia absolută, adică centralizarea şi organizarea puterii de stat, să extindă volumul şi atributele acestei puteri, numărul acoliţilor ei, independenţa ei faţă de societatea reală şi dominaţia ei supranaturală asupra acesteia, dominaţie care a înlocuit, de fapt, cerul medieval supranatural cu sfinţii lui. Interesele minore generate de relaţiile dintre grupurile sociale au fost separate de societate, fixate şi făcute independente faţă de ea şi opuse ei sub forma intereselor de stat, administrate de către pontifi ai statului cu funcţii ierarhice precis stabilite.</p>', '<p>Această excrescenţă parazitară pe trupul societăţii civile, având pretenţia de a fi replica ei ideală, a atins dezvoltarea deplină sub domnia primului Bonaparte. Restauraţia şi monarhia din iulie nu i-au adăugat nimic, în afară de o şi mai mare diviziune a muncii, care se accentua pe măsură ce diviziunea muncii în cadrul societăţii civile crea noi grupe de interese şi deci noi domenii pentru activitatea statului. În lupta împotriva revoluţiei din 1848, republica parlamentară din Franţa şi toate guvernele din Europa continentală au fost nevoite să intensifice, odată cu măsurile represive împotriva mişcării populare — mijloacele de acţiune şi centralizarea acestei puteri guvernamentale. Astfel, în loc să se descotorosească de maşina de stat, acest coşmar ucigător, toate revoluţiile nu au făcut decât s-o perfecţioneze. Fracţiunile şi partidele claselor guvernante, care şi-au disputat pe rând dominaţia, considerau stăpânirea (controlul) (acapararea) şi conducerea acestei uriaşe maşini de guvernare drept principala pradă a învingătorului. În centrul activităţii ei a stat crearea unor uriaşe armate permanente, o gloată de paraziţi ai statului şi colosale datorii publice. În epoca monarhiei absolute, maşina de stat a fost un mijloc de luptă al societăţii moderne împotriva feudalismului, luptă care a culminat cu revoluţia franceză, iar în timpul primului Bonaparte ea n-a servit numai la reprimarea revoluţiei şi desfiinţarea tuturor libertăţilor poporului, ci a fost totodată un instrument al revoluţiei franceze pentru lupta pe plan extern, pentru crearea pe continentul european, în interesul Franţei, a unor state mai mult sau mai puţin asemănătoare cu statul francez în locul monarhiilor feudale. În timpul Restauraţiei şi în timpul monarhiei din iulie, maşina de stat a fost nu numai un mijloc al dominaţiei de clasă a burgheziei prin mijloace violente, ci şi un mijloc de a adăuga la exploatarea economică directă a poporului o a doua exploatare, rezervând familiilor burgheze toate posturile rentabile din aparatul de stat. În sfârşit, în perioada luptei revoluţionare din 1848, ea a servit ca mijloc de înăbuşire a acestei revoluţii şi a tuturor năzuinţelor de libertate ale maselor populare. Dar acest stat parazitar a ajuns la apogeul dezvoltării sale abia în timpul celui de-al doilea Imperiu. Puterea guvernamentală, cu armata ei permanentă, cu birocraţia ei care reglementa totul, cu clerul ei abrutizant şi cu servila ei ierarhie judecătorească, a devenit în asemenea măsură independentă de societatea însăşi, încât un aventurier de o mediocritate ridicolă, cu o bandă flămândă de desperados, a putut să pună stăpânire pe ea. Ea nici nu mai avea nevoie de pretextul unei coaliţii armate a bătrânei Europe împotriva lumii noi făurite de revoluţia din 1789. Ea nu mai acţiona ca mijloc al dominaţiei de clasă, subordonat unui guvern parlamentar sau unei Adunări legislative. Nesocotind chiar şi interesele claselor dominante, a căror comedie parlamentară a înlocuit-o cu Corps legislatifs numit de ea şi cu un senat plătit de ea, sancţionată în dominaţia ei absolută de votul universal, recunoscută necesară pentru menţinerea „ordinii“, adică a dominaţiei proprietarilor funciari şi a capitaliştilor asupra producătorilor, ascunzând sub zdrenţele trecutului orgiile corupţiei prezentului şi victoria celui mai parazitar grup, al speculanţilor de bursă, <i>care a dat frâu liber</i> tuturor influenţelor reacţionare ale trecutului — un adevărat pandemoniu de mârşăvii —, puterea de stat şi-a găsit ultima şi suprema ei expresie în cel de-al doilea Imperiu. În aparenţă a fost victoria definitivă a acestei puteri guvernamentale asupra societăţii; în realitate însă a fost orgia tuturor elementelor corupte ale acestei societăţi. Profanii vedeau în el numai victoria puterii executive asupra celei legislative, înfrângerea definitivă a acelei forme a dominaţiei de clasă, care se dă drept autoguvernare a societăţii însăşi, de către o altă formă a acestei dominaţii, care se dă drept o putere deasupra societăţii. În realitate însă, nu era decât ultima treaptă a degenerării şi singura formă posibilă a acestei dominaţii de clasă, la fel de umilitoare pentru clasele dominante ca şi pentru clasa muncitoare, încătuşată de către imperiu.</p>', '<p>4 septembrie nu a însemnat decât restaurarea republicii în pofida grotescului aventurier care a asasinat-o. Adevărata antiteză a <i>imperiului</i> — adică a puterii de stat, a puterii executive centralizate care în cel de-al doilea Imperiu nu şi-a găsit decât formula completă — a fost <i>Comuna</i>. Această putere de stat este de fapt creaţia burgheziei, la început ca mijloc de înlăturare a feudalismului, iar apoi ca mijloc de reprimare a aspiraţiilor de eliberare ale producătorilor, ale clasei muncitoare. Toate reacţiunile şi toate revoluţiile nu au servit decât la trecerea acestei puteri organizate, a acestei forţe organizate de înrobire a muncii, dintr-o mână într-alta, de la o fracţiune a claselor dominante la alta. Pentru clasele dominante puterea de stat a fost un mijloc de înrobire şi pe îmbogăţire. Din fiecare nouă schimbare ea a sorbit noi forţe. Puterea de stat a servit ca instrument de reprimare a oricărei insurecţii populare, precum şi a împotrivirii clasei muncitoare după ce aceasta luptase, şi fusese folosită pentru a se asigura trecerea puterii de stat de la unii asupritori la alţii. De aceea Comuna nu a fost o revoluţie împotriva unei forme sau alta a puterii de stat — legitimistă, constituţională, republicană sau imperială. Ea a fost o revoluţie împotriva <i>statului</i> însuşi, împotriva acestui avorton supranatural al societăţii, poporul a devenit stăpânul propriei lui vieţi sociale. Comuna nu a fost o revoluţie care a urmărit trecerea puterii de stat din mâinile unei părţi a claselor dominante în mâinile alteia, ci o revoluţie care a urmărit chiar lichidarea acestei îngrozitoare maşini a dominaţiei de clasă. Aceasta nu a fost una dintre acele mici ciocniri dintre forma parlamentară şi cea executivă a dominaţiei de clasă, ci o insurecţie împotriva ambelor acestor forme, care se completează reciproc şi dintre care forma parlamentară nu era decât un apendice înşelător al puterii executive. Cel de-al doilea Imperiu a fost ultima formă a acestei uzurpări săvârşite de stat. Comuna a fost negarea categorică a acestei puteri de stat şi de aceea începutul revoluţiei sociale din secolul al XIX-lea. De aceea, oricare va fi soarta ei la Paris, ea va face <i>ocolul lumii</i>. Clasa muncitoare din Europa şi din Statele Unite a salutat-o din primul moment ca pe cuvântul magic al eliberării. Gloria şi faptele antediluviene ale cotropitorilor prusieni nu păreau decât năluci dintr-un trecut îndepărtat.</p>', '<p><i>Numai clasa muncitoare a putut</i> formula această nouă aspiraţie prin cuvântul „Comună“ şi a putut începe înfăptuirea <i>ei</i> prin Comuna luptătoare din Paris. Chiar şi ultima expresie a acestei puteri de stat — cel de-al doilea Imperiu —, deşi a fost umilitoare pentru orgoliul claselor dominante şi deşi le-a spulberat pretenţiile parlamentare la autoguvernare, a constituit numai o ultimă formă posibilă a dominaţiei lor de clasă. Deşi al doilea Imperiu le-a lipsit de situaţia politică de până atunci, el a fost orgia în condiţiile căreia s-au manifestat din plin toate mârşăviile economice şi sociale ale regimului lor. În virtutea condiţiilor lor economice de existenţă, burghezia mijlocie şi mica burghezie erau incapabile să iniţieze o nouă revoluţie şi au fost nevoite să urmeze fie clasele dominante, fie clasa muncitoare. Ţărănimea a constituit baza economică pasivă a celui de-al doilea Imperiu, acest ultim triumf al unui stat rupt de societate şi independent de ea. Numai proletarii, animaţi de noua misiune socială pe care trebuiau s-o îndeplinească în interesul întregii societăţi — desfiinţarea tuturor claselor şi a dominaţiei de clasă —, erau în stare să sfărâme instrumentul acestei dominaţii de clasă, statul, puterea guvernamentală centralizată şi organizată care, prin uzurpare, devenise stăpânul societăţii în loc să fie slujitorul ei. Cel de-al doilea Imperiu — această ultimă încoronare şi, totodată, cea mai inveterată prostituare a <i>statului</i> care luase locul bisericii medievale — a luat fiinţă, cu sprijinul pasiv al ţărănimii, în lupta activă a claselor dominante împotriva proletarilor. Cel de-al doilea Imperiu a luat fiinţă împotriva proletarilor şi a fost sfărâmat de aceştia nu ca formă deosebită a puterii guvernamentale (centralizate), ci ca cea mai puternică expresie a ei, care luase forma unei aparente independenţe faţă de societate şi care tocmai de aceea devenise cea mai prostituată realitate a ei, acoperită de sus până jos de ruşine, şi care îşi găsise expresia concentrată în corupţia totală din interiorul ţării şi în neputinţa totală în afara ţării.</p>', '<p>Dar după răsturnarea acestei forme a dominaţiei de clasă, puterea executivă — maşina de stat guvernamentală — a devenit principalul, unicul obiect împotriva căruia s-au îndreptat loviturile revoluţiei.</p>', '<p>În Franţa, parlamentarismul luase sfârşit. Ultima sa perioadă şi domnia sa cea mai deplină a fost republica parlamentară din mai 1848 până la coup d’état. Imperiul care a ucis parlamentarismul a fost propria creaţie a acestuia. În timpul imperiului, cu corpul său legislativ şi cu senatul său, parlamentarismul — reprodus sub această formă în monarhiile militare ale Prusiei şi Austriei — nu a fost decât o farsă, un simplu apendice al despotismului în forma lui cea mai grosolană. Atunci parlamentarismul a murit în Franţa, şi, desigur, nu revoluţia muncitorească avea să-l învie din morţi.</p>', '<p><i>Comuna</i> este preluarea puterii de stat de către societate, când locul forţelor care supun şi înrobesc societatea este luat de propriile ei forţe vii; aceasta este trecerea puterii de stat în mâinile maselor populare, care creează în locul forţei organizate a asupririi lor propria lor forţă; aceasta este forma politică a eliberării lor sociale, care ia locul forţei artificiale a societăţii (acaparată de către asupritorii lor) (propria lor forţă, opusă şi organizată împotriva asupritorilor), folosită de duşmanii lor pentru a le asupri. Această formă este simplă ca orice lucru măreţ. Spre deosebire de revoluţiile anterioare — când timpul necesar pentru orice dezvoltare istorică era pierdut şi, în primele zile ale triumfului popular, de îndată ce poporul depunea armele cu ajutorul cărora dobândise victoria, aceste arme erau îndreptate împotriva lui —, Comuna a înlocuit în primul rând armata prin Garda naţională.</p>', '<blockquote>„Pentru prima oară de la 4 septembrie, republica s-a eliberat de sub <i>stăpânirea duşmanilor săi</i>... În oraş, <i>în locul armatei permanente care apără guvernul împotriva cetăţenilor</i>, există o miliţie naţională care apără pe cetăţeni împotriva puterii (guvernului)“ <i>(Proclamaţia</i> din 22 martie a Comitetului central).</blockquote>', '<p>(Poporul nu trebuia decât să organizeze această miliţie pe scară naţională pentru a desfiinţa armatele permanente — prima condiţie economică sine qua non [absolut necesară] pentru orice îmbunătăţire socială care înlătură imediat această sursă a impozitelor şi datoriilor publice şi acest permanent pericol al uzurpării guvernării de către dominaţia de clasă, sub forma unei obişnuite dominaţii de clasă sau sub forma dominaţiei unui aventurier care se dă drept salvator al tuturor claselor.) Aceasta este, totodată, cea mai sigură garanţie împotriva unei agresiuni din afară, făcând de fapt imposibilă existenţa unui costisitor aparat militar în toate celelalte state; este eliberarea ţăranului de impozitul sângelui şi din situaţia de (a fi) cea mai abundentă sursă pentru toate impozitele puse de stat şi pentru datoriile publice. De aici se vede prin ce atrage Comuna pe ţăran, datorită cărui fapt înseamnă ea primul cuvânt al eliberării lui. Concomitent a fost desfiinţată poliţia „independentă“, iar brutele ei au fost înlocuite cu slujitori ai Comunei. Votul universal, de care până acum s-a abuzat fie ca de un mijloc de sancţionare parlamentară a puterii de stat sacrosancte, fie ca de o jucărie în mâinile claselor dominante şi de care poporul s-a folosit pentru ca o dată la câţiva ani să sancţioneze dominaţia de clasă parlamentară (să aleagă instrumentele acestei dominaţii), a fost adaptat acum adevăratului său scop: alegerea de către comune a propriilor ei funcţionari în domeniul administrativ şi în cel legislativ. A fost spulberată iluzia că conducerea administrativă şi cea politică ar fi nişte mistere, nişte funcţii transcendente ce nu pot fi încredinţate decât unei caste iniţiate formate din paraziţi ai statului, sicofanţi bine plătiţi, şi din amatori de sinecuri, castă care absoarbe elementele culte ale maselor — în posturile înalte şi care le foloseşte împotriva maselor înseşi — pe treptele inferioare ale scării ierarhice. Prin desfiinţarea completă a ierarhiei de stat şi prin înlocuirea trufaşilor stăpâni ai poporului cu slujitori ai lui revocabili în orice moment, responsabilitatea fictivă a fost înlocuită printr-una reală, deoarece aceştia îşi desfăşoară activitatea sub controlul permanent al societăţii. Ei sunt retribuiţi ca muncitorii calificaţi: 12 l. st. lunar; salariul cel mai mare nu depăşeşte 240 l. st. anual, ceea ce, potrivit unei mari autorităţi pe tărâm ştiinţific, profesorul Huxley, este abia cu <sup>1</sup>/<sub>5</sub> mai mult decât salariul unui secretar de consiliu şcolar din Londra. Toată înşelătoria cu misterele de stat şi cu pretenţiile statului a fost măturată. Comuna formată în majoritate din muncitori simpli a organizat apărarea Parisului, a luptat împotriva pretorienilor lui Bonaparte, a asigurat aprovizionarea acestui imens oraş, a ocupat toate posturile, până atunci împărţite între guvern, poliţie şi prefectură, lucrând deschis, simplu într-o situaţie deosebit de grea şi de complexă, făcând totul aşa cum a scris Milton „Paradisul pierdut“, adică în schimbul unei retribuţii foarte modeste, lucrând în văzul tuturor, fără pretenţii de infailibilitate, fără a se ascunde îndărătul unor subterfugii birocratice şi fără să se jeneze să-şi recunoască greşelile şi îndreptând aceste greşeli. Ei au făcut dintr-o dată din toate funcţiile publice, militare, administrative şi politice, care fuseseră până atunci atribute ascunse ale unei caste iniţiate, <i>funcţii</i> cu adevărat <i>ale muncitorilor;</i> au menţinut ordine în vâltoarea războiului civil şi a revoluţiei (au luat măsuri pentru o înnoire generală). Oricare ar fi meritele diferitelor măsuri luate de Comună, cea mai măreaţă măsură a fost însăşi crearea Comunei, care a luat naştere într-un moment când de o parte era duşmanul extern, iar de cealaltă duşmanul de clasă. Comuna şi-a dovedit vitalitatea prin însăşi existenţa ei şi şi-a confirmat teoriile prin faptele ei. Apariţia ei a însemnat o victorie asupra învingătorilor Franţei. Printr-un singur pas curajos, Parisul captiv a preluat din nou conducerea Europei, fără a se sprijini pe forţa brutală, ci situându-se în fruntea mişcării sociale, întruchipând aspiraţiile clasei muncitoare din toate ţările.</p>', '<p>Dacă în toate marile oraşe ar lua fiinţă comune după modelul celei din Paris, nici un guvern nu ar mai putea reprima mişcarea printr-un atac neaşteptat al reacţiunii. Chiar acest pas preliminar ar asigura, prin el însuşi, timpul necesar pentru dezvoltarea internă, ar însemna o garanţie pentru mişcare. Întreaga Franţă ar fi organizată în comune care ar lucra şi s-ar conduce singure, armata permanentă ar fi înlocuită prin miliţii populare, armata paraziţilor de stat ar fi desfiinţată, ierarhia clericală ar fi înlocuită prin învăţători, instanţele judecătoreşti de stat ar deveni organe ale Comunei, alegerile pentru reprezentanţa naţională nu ar mai constitui tertipuri ale unui guvern atotputernic, ci expresia conştientă a voinţei comunelor organizate, iar funcţiile statului s-ar reduce la câteva funcţii de interes naţional general.</p>', '<p><i>Comuna este forma politică a emancipării sociale</i>, a eliberării muncii de puterea uzurpatoare (înrobitoare) a celor ce au monopolizat mijloacele de muncă, create de muncitori sau dăruite de natură. La fel cum maşina de stat şi parlamentarismul nu reprezintă adevărata viaţă a claselor dominante, ci sunt numai organele generale organizate ale dominaţiei lor, garanţiile politice, formele şi expresia vechii stări de lucruri, tot aşa Comuna nu este mişcarea socială a clasei muncitoare şi deci o mişcare de înnoire generală a omenirii, ci un mijloc organizat de acţiune. Comuna nu înlătură lupta de clasă prin care clasa muncitoare urmăreşte desfiinţarea tuturor claselor şi, prin urmare, a oricărei dominaţii de clasă (deoarece ea nu reprezintă interese particulare; ea reprezintă eliberarea „muncii“, adică a condiţiei fundamentale şi fireşti a vieţii individuale şi sociale, a muncii pe care o minoritate o poate impune majorităţii numai prin uzurpare, înşelătorie şi tertipuri), ci ea creează condiţii raţionale în care lupta de clasă poate să treacă prin diferite faze în modul cel mai raţional şi mai uman. Comuna ar putea să atragă după sine o reacţie violentă şi să determine revoluţii la fel de violente. Ea pune bazele <i>eliberării muncii</i>, care constituie măreţul ei scop, pe de o parte prin faptul că desfiinţează activitatea neproductivă şi dăunătoare a paraziţilor statului, că înlătură cauzele care fac ca o mare parte din produsul naţional să fie sacrificat pentru întreţinerea statului-monstru, iar pe de altă parte prin faptul că efectuează, în schimbul unui salariu de muncitor, o adevărată muncă de conducere pe plan local şi naţional. Ea începe, aşadar, cu o uriaşă economie, cu o reformă economică, precum şi cu o transformare politică.</p>', '<p>Dacă organizarea preconizată de Comună ar fi instaurată definitiv pe scară naţională, catastrofele care s-ar mai putea abate asupra ei ar fi simple rebeliuni ale stăpânilor de sclavi, care, întrerupând pentru un timp opera progresului paşnic, n-ar face decât să accelereze mişcarea, punând spada în mâinile Revoluţiei Sociale.</p>', '<p>Clasa muncitoare ştie că trebuie să străbată diferite stadii ale luptei de clasă. Ea ştie că înlocuirea condiţiilor economice ale robiei muncii prin condiţiile muncii libere şi asociate nu poate fi decât opera progresivă a timpului (transformare economică), că aceste condiţii reclamă nu numai o schimbare a repartiţiei, dar şi o nouă organizare a producţiei sau, mai exact, eliberarea (descătuşarea) formelor speciale ale producţiei în condiţiile muncii organizate existente (generate de industria modernă) de cătuşele sclaviei, de actualul lor caracter de clasă, şi coordonarea armonioasă a acestor noi forme sociale ale producţiei pe scară naţională şi internaţională. Clasa muncitoare ştie că această muncă de înnoire va fi mereu încetinită şi frânată de rezistenţa opusă de interesele tradiţionale şi de egoismul de clasă. Ea ştie că actuala „acţiune spontană a legilor naturale ale capitalului şi proprietăţii funciare“ poate fi înlocuită prin „acţiunea spontană a legilor economiei sociale a muncii libere şi asociate“ numai în urma unui îndelungat proces de dezvoltare a condiţiilor noi, aşa cum a fost înlocuită „acţiunea spontană a legilor economice ale sclavagismului“ şi „acţiunea spontană a legilor economice ale feudalismului“. Dar în acelaşi timp clasa muncitoare ştie că mari progrese pe această cale se pot face rapid, datorită organizării politice de tipul Comunei, şi că a sosit timpul să înceapă această mişcare în interesul său şi al omenirii.</p>'],
'idChr': '4.05.02text',
'title': `Din prima ciornă`,
'info': 'Marx (1871): Războiul civil din Franţa',
},
{'year': '1871',
'image': 'marx',
'content': ['<h6 style="text-align: center;">III</h6>', '<p>În dimineaţa zilei de 18 martie 1871, Parisul a fost trezit în strigăte asurzitoare de „Vive la Commune!“ [„Trăiască Comuna!“] Ce este Comuna, acest sfinx care pune la încercări atât de grele mintea burghezului?</p>', '<blockquote>„Având în vedere slăbiciunea şi actele de trădare ale claselor stăpânitoare — spunea Comitetul central în manifestul său din 18 martie —, proletarii din Paris au înţeles că a sunat ceasul când trebuie să salveze situaţia, luând în propriile lor mâini conducerea treburilor publice... Ei au înţeles că este datoria lor cea mai înaltă şi dreptul lor absolut să devină stăpâni pe propria lor soartă, luând în mâinile lor puterea de stat“.</blockquote>', '<p><a id="cit90"></a>Dar clasa muncitoare nu poate să ia pur şi simplu în stăpânire maşina de stat aşa cum este şi s-o pună în funcţiune pentru propriile ei scopuri.</p>', '<p>Puterea de stat centralizată, cu organele ei omniprezente — armată permanentă, poliţie, birocraţie, cler, magistratură, organe create după principiul unei sistematice şi ierarhice diviziuni a muncii, — îşi are originea în epoca monarhiei absolute, când servea societăţii burgheze în formare ca o armă puternică în lupta ei împotriva feudalismului. Dar dezvoltarea ei era stingherită de rămăşiţele medievale de tot felul, prerogative ale seniorilor feudali, privilegii locale, monopoluri ale oraşelor şi ale breslelor şi legi provinciale. Mătura uriaşă a revoluţiei franceze din secolul al XVIII-lea a dat la o parte toate aceste vechituri rămase din vremuri demult apuse, curăţind astfel terenul social de ultimele piedici care stăteau în calea creării suprastructurii, care este edificiul statului modern. Acest edificiu a fost ridicat sub primul Imperiu, care, la rândul său, se născuse ca urmare a războaielor de coaliţie ale vechii Europe semifeudale împotriva Franţei moderne. În timpul regimurilor ulterioare, guvernul fiind supus controlului parlamentar, adică controlului direct al claselor avute, nu numai că s-a transformat într-o pepinieră de datorii publice uriaşe şi de impozite împovărătoare, nu numai că a devenit mărul discordiei între fracţiunile rivale şi între aventurierii din rândul claselor dominante atrase în mod irezistibil de veniturile şi posturile rentabile şi influente pe care le oferea, ci odată cu schimbările economice din societate se schimba şi caracterul lui politic. Pe măsură ce progresul industriei moderne dezvolta, lărgea, adâncea antagonismul de clasă dintre capital şi muncă, puterea de stat căpăta din ce în ce mai mult caracterul unei puteri naţionale a capitalului asupra muncii, al unei forţe publice organizate în vederea asupririi sociale, caracterul unui instrument de dominaţie de clasă. După fiecare revoluţie care marchează un progres al luptei de clasă, caracterul pur asupritor al puterii de stat se manifestă tot mai făţiş. Revoluţia din 1830 a luat puterea din mâinile proprietarilor funciari şi a dat-o capitaliştilor, aşadar a luat-o din mâinile adversarilor mai îndepărtaţi şi a dat-o adversarilor mai direcţi ai muncitorilor. Republicanii burghezi, care în numele revoluţiei din februarie au pus mâna pe puterea de stat, au folosit-o pentru a provoca masacrele din iunie, dovedind astfel clasei muncitoare că republica „socială“ nu însemna altceva decât asuprirea ei socială de către republică, iar masei monarhiste a burghezilor şi clasei proprietarilor funciari că pot lăsa fără nici o teamă grijile şi avantajele financiare ale guvernării în seama „republicanilor“ burghezi. După unicul lor act de bravură din iunie, burghezilor republicani nu le-a mai rămas altceva de făcut decât să treacă din primele rânduri ale partidului ordinii — coaliţie alcătuită din toate fracţiunile şi partidele rivale ale claselor acaparatoare, care se află acum într-un antagonism vădit faţă de clasele producătoare — în ultimele rânduri ale acestuia. Forma cea mai adecvată a guvernării lor comune era <i>republica parlamentară</i>, având drept preşedinte pe Ludovic Bonaparte; aceasta era o guvernare a terorii de clasă făţişe şi a jignirii internaţionale a „gloatei“ (vile multitude). După cum spunea Thiers, „republica parlamentară era forma de stat care le despărţea (fracţiunile clasei dominante) cel mai puţin“, în schimb ea deschidea o prăpastie între această clasă puţin numeroasă şi întregul organism al societăţii aflat în afara ei. Dacă, în timpul regimurilor anterioare, disensiunile din cadrul acestei clase puneau anumite limite puterii de stat, acum datorită unirii ei, dispăruseră. Văzându-se ameninţată de o insurecţie a proletariatului, clasa avută unită se folosea acum fără scrupule şi cu neruşinare de puterea de stat ca de un instrument naţional în războiul capitalului împotriva muncii. Dar cruciada ei necontenită împotriva maselor producătoare nu numai că o silea să dea puterii executive drepturi tot mai mari pentru a înăbuşi împotrivirea, ea o silea totodată să răpească treptat propriei ei fortăreţe parlamentare — Adunarea naţională — orice mijloace de apărare împotriva puterii executive. Puterea executivă, în persoana lui Ludovic Bonaparte, a trimis la plimbare pe reprezentanţii clasei dominante. Al doilea Imperiu a fost succesorul natural al republicii „partidului ordinii“.</p>', '<p>Imperiul, căruia coup d’état i-a servit drept act de naştere, votul universal drept sancţionare şi sabia drept sceptru, pretindea că se sprijină pe ţărănime, pe acea mare masă de producători care nu participau direct la lupta dintre capital şi muncă. El pretindea că a salvat clasa muncitoare întrucât a zdrobit parlamentarismul şi, o dată cu el, subordonarea făţişă a cârmuirii faţă de clasele avute şi că a salvat clasele avute întrucât a menţinut dominaţia lor economică asupra clasei muncitoare; în sfârşit, pretindea că a unit toate clasele în jurul himerei gloriei naţionale reînviate de el. În realitate, era singura formă de cârmuire posibilă într-o vreme în care burghezia îşi pierduse capacitatea de a guverna naţiunea, iar clasa muncitoare nu o dobândise încă. Lumea întreagă a salutat imperiul ca pe salvatorul societăţii. Sub cârmuirea lui, societatea burgheză, scutită de orice grijă de ordin politic, a atins un grad de dezvoltare la care nici nu visase. Industria ei, comerţul ei au atins proporţii nemaipomenite; speculaţia de bursă se deda la orgii cosmopolite; mizeria maselor devenea şi mai pregnantă în contrast cu exhibiţia neruşinată a unui lux orbitor, dobândit prin înşelăciune şi crimă. Puterea de stat, care în aparenţă plutea deasupra societăţii, era în realitate lucrul cel mai scandalos în această societate şi totodată pepiniera tuturor mârşăviilor. Baionetele Prusiei, care ardea ea însăşi de dorinţa de a muta centrul acestui regim de la Paris la Berlin, au dat la iveală întreaga putreziciune a puterii de stat precum şi putreziciunea societăţii salvate de ea. Regimul imperial este forma cea mai prostituată şi, totodată, ultima formă a acestei puteri de stat pe care societatea burgheză pe cale de formare a zămislit-o ca instrument al propriei ei eliberări de sub feudalism şi pe care societatea burgheză deplin dezvoltată a prefăcut-o într-o unealtă de înrobire a muncii de către capital.</p>', '<p>Comuna a fost antiteza directă a imperiului. „Republica socială“, lozinca cu care proletariatul parizian a salutat revoluţia din februarie, nu exprima decât năzuinţa vagă spre o republică care să înlăture nu numai forma monarhică a dominaţiei de clasă, ci însăşi dominaţia de clasă. Comuna era forma specifică a acestei republici.</p>', '<p>Parisul, centrul şi reşedinţa vechii cârmuiri şi, totodată, reazemul social al clasei muncitoare franceze, Parisul s-a ridicat cu arma în mână împotriva încercării lui Thiers şi a adunării „des ruraux“ de a restaura şi a eterniza vechiul regim primit ca moştenire de la imperiu. Parisul a reuşit să opună rezistenţă numai datorită faptului că în urma asediului scăpase de armată, înlocuind-o cu Garda naţională, alcătuită mai ales din muncitori. Acest fapt trebuia transformat acum într-o rânduială statornicită. De aceea, primul decret al Comunei a suprimat armata permanentă, înlocuind-o cu poporul înarmat.</p>', '<p>Comuna era alcătuită din consilieri municipali aleşi prin vot universal în diferitele arondismente ale Parisului. Ei erau răspunzători şi oricând revocabili. Cei mai mulţi dintre ei erau, bineînţeles, muncitori sau reprezentanţi recunoscuţi ai clasei muncitoare. Comuna trebuia să fie nu un organism parlamentar, ci un organism activ, atât executiv cât şi legislativ. Poliţia, care până atunci era un instrument al guvernului central, a fost imediat despuiată de toate atributele ei politice şi transformată într-un organ răspunzător al Comunei şi oricând revocabil. La fel şi funcţionarii din toate celelalte sectoare administrative. Începând cu membrii Comunei şi până la ultimul slujbaş, funcţiile publice trebuiau îndeplinite în schimbul unui <i>salariu de muncitor</i>. Privilegiile înalţilor demnitari şi cheltuielile lor de reprezentare au dispărut o dată cu aceşti demnitari. Funcţiile publice au încetat de a mai fi proprietatea particulară a lacheilor guvernului central. Nu numai administraţia municipală, dar şi întreaga iniţiativă care aparţinuse până atunci statului a trecut în mâinile Comunei.</p>', '<p>După înlăturarea armatei permanente şi a poliţiei, instrumente ale puterii materiale a vechii cârmuiri, Comuna a trecut imediat la sfărâmarea instrumentului de asuprire spirituală, „puterea popilor“; ea a decretat separarea bisericii de stat şi exproprierea tuturor bisericilor, în măsura în care erau corporaţii deţinătoare de averi. Popii au trebuit să se întoarcă la viaţa modestă de persoane particulare, pentru ca, asemenea premergătorilor lor, apostolii, să trăiască din milosteniile credincioşilor. Toate instituţiile de învăţământ şi-au deschis porţile în mod gratuit pentru popor, fiind scoase de sub influenţa statului şi a bisericii. Astfel nu numai că învăţământul devenea accesibil tuturor, dar şi ştiinţa era eliberată de cătuşele puse de prejudecăţile de clasă şi de puterea de stat.</p>', '<p>Magistraţii şi-au pierdut independenţa aparentă, care nu era decât o mască pentru servilismul lor faţă de toate regimurile ce s-au succedat şi cărora le-au jurat pe rând credinţă, pentru ca apoi să le trădeze. De aici înainte ei aveau să fie aleşi, ca şi toţi ceilalţi slujbaşi publici, şi deveneau răspunzători şi revocabili.</p>', '<p>Comuna din Paris urma, bineînţeles, să servească drept model tuturor marilor centre industriale ale Franţei. De îndată ce Comuna ar fi fost instaurată la Paris şi în centrele mai importante din provincie, vechea administrare centralizată ar fi trebuit să facă loc autoadministrării producătorilor. În schiţa sumară a organizării naţionale, pe care Comuna n-a avut răgaz s-o elaboreze mai pe larg, se spune categoric că Comuna urmează să fie forma politică chiar şi a celui mai mic sat şi că şi la ţară armata permanentă avea să fie înlocuită printr-o miliţie populară, în care stagiul de serviciu să fie foarte redus. O adunare de delegaţi cu sediul în capitala departamentului urma să conducă treburile generale ale comunelor rurale din fiecare departament. La rândul lor, aceste adunări departamentale urmau să trimită deputaţi în reprezentanţa naţională de la Paris; deputaţii urmau să respecte mandat impératif (instrucţiunile precise) dat de alegătorii lor şi puteau fi revocaţi în orice moment. Puţinele, dar foarte importantele funcţii care mai rămâneau guvernului central nu urmau să fie desfiinţate — afirmaţiile în acest sens constituiau un fals cu bună ştiinţă —, ci încredinţate unor funcţionari comunali, strict răspunzători. Unitatea naţiunii nu urma să fie distrusă, ci, dimpotrivă, să fie organizată pe baza orânduirii Comunei. Unitatea naţiunii avea să devină o realitate prin nimicirea puterii de stat, care pretindea că întruchipează această unitate, dar care voia să fie independentă de naţiune şi să se situeze deasupra ei, deşi nu era decât o excrescenţă parazitară pe corpul acesteia. Sarcina era de a amputa organele pur represive, ale vechii puteri de stat, iar funcţiile legitime ale acestei puteri, care avea pretenţia că se situează deasupra societăţii, să-i fie luate şi trecute în mâna unor slujitori răspunzători ai societăţii. <a id="cit91"></a>În loc să hotărască o dată la trei sau la şase ani care membru al clasei dominante să reprezinte şi să calce în picioare poporul în parlament, votul universal urma să servească poporului, constituit în comune, pentru a-şi alege muncitorii, supraveghetorii şi contabilii, aşa cum votul individual serveşte oricărui alt patron să şi-i aleagă pentru întreprinderea lui. Se ştie doar că societăţile, ca şi indivizii, când este vorba de afaceri, se pricep, de obicei, să pună omul potrivit la locul potrivit şi că, atunci când s-au înşelat o dată, ştiu să îndrepte repede această greşeală. Pe de altă parte însă, nimic nu putea fi mai străin de spiritul Comunei decât înlocuirea votului universal printr-o învestitură ierarhică.</p>', '<p><a id="cit92"></a>Este soarta obişnuită a noilor creaţii istorice de a fi considerate în mod greşit drept similare unor forme mai vechi şi chiar perimate ale vieţii sociale, cu care noile instituţii seamănă în oarecare măsură. Aşa şi această nouă Comună, caro zdrobeşte puterea de stat contemporană, a fost privită ca o reînviere a comunelor medievale, care au precedat apariţia acestei puteri de stat şi au alcătuit apoi temelia ei. — Sistemul Comunei a fost considerat în mod greşit drept o încercare de a institui o uniune de state mici, aşa cum o visau Montesquieu şi girondinii, în locul acelei unităţi a marilor popoare care, chiar dacă la originea ei a fost făurită prin violenţă politică, a devenit acum un factor puternic al producţiei sociale. — Antagonismul dintre Comună şi puterea de stat a fost în mod greşit considerat drept o formă exagerată a vechii lupte împotriva centralizării excesive. Condiţii istorice deosebite au putut împiedica dezvoltarea clasică a formei de guvernământ burgheze, aşa cum s-a întâmplat în Franţa, şi au putut îngădui, de pildă în Anglia, ca principalele organe de stat centrale să fie completate la oraşe cu nişte vestries (adunări parohiale) corupte, cu consilieri comunali afacerişti şi cu epitropi colerici ai săracilor, iar în comitate cu judecători de pace de fapt ereditari. Sistemul Comunei, dimpotrivă, ar fi redat organismului social toate forţele pe care până atunci le înghiţea excrescenţa parazitară numită „stat“, care se hrăneşte pe socoteala societăţii, stânjenindu-i libertatea de mişcare. Chiar şi numai acest fapt ar fi fost suficient pentru a duce la renaşterea Franţei. — Clasa de mijloc a oraşelor provinciale vedea în Comună o încercare de a restaura dominaţia pe care ea o exercitase asupra satului sub Ludovic-Filip şi care, sub Ludovic Bonaparte, fusese înlăturată de pretinsa supremaţie a satului asupra oraşelor. În realitate însă, Comuna ar fi pus pe producătorii rurali sub conducerea spirituală a capitalelor departamentelor, asigurându-le, prin muncitorii de la oraşe, reprezentanţi fireşti ai intereselor lor. — Chiar şi numai existenţa Comunei implica, ca pe un lucru de la sine înţeles, autoadministrarea locală, dar de astă dată nu ca o contrapondere a puterii de stat, devenită acum de prisos. Numai unui Bismarck, care, atunci când nu e ocupat cu intrigile sale în care sângele şi fierul sunt nelipsite, îşi consacră tot timpul vechii sale îndeletniciri, atât de adecvată capacităţii sale intelectuale, de colaborator la „Kladderadatsch“ („Punchul“ de la Berlin), numai unui astfel de om putea să-i treacă prin minte să atribuie Comunei din Paris năzuinţa spre sistemul de organizare a oraşelor din Prusia, caricatură a vechii organizări a oraşelor din Franţa anului 1791, care coboară organele de administrare locală a oraşelor la rolul unor rotiţe secundare ale mecanismului poliţienesc de stat prusac. Comuna a înfăptuit lozinca tuturor revoluţiilor burgheze — cârmuire ieftină —, suprimând cele două mari capitole de cheltuieli: armata şi birocraţia. Însăşi existenţa ei presupunea inexistenţa monarhiei, care, în Europa cel puţin, constituie balastul obişnuit şi masca indispensabilă a dominaţiei de clasă. Comuna a dat republicii temelia unor instituţii cu adevărat democratice. Dar scopul ei final nu era nici „cârmuirea ieftină“, nici „adevărata republică“; ambele reprezentau numai un fenomen derivat.</p>', '<p>Diversitatea interpretărilor cărora le-a dat naştere Comuna şi diversitatea intereselor care şi-au găsit expresia în ea dovedesc că ea constituia o formă politică elastică prin excelenţă, în timp ce toate vechile forme de guvernare aveau în esenţă un caracter asupritor. Adevăratul ei secret era acesta: ea era în esenţă <i>un guvern al clasei muncitoare</i>, rezultatul luptei clasei producătoare împotriva clasei acaparatoare, forma politică în sfârşit descoperită, în cadrul căreia putea fi înfăptuită eliberarea economică a muncii.</p>', '<p>Fără această din urmă condiţie, Comuna ar fi fost o imposibilitate şi o amăgire. Dominaţia politică a producătorilor nu poate coexista cu eternizarea înrobirii lor sociale. Comuna urma deci să servească drept instrument pentru răsturnarea temeliilor economice pe care se bazează existenţa claselor şi deci dominaţia de clasă. O dată cu eliberarea muncii, fiecare om va deveni un muncitor, iar munca productivă va înceta să mai fie atributul unei anumite clase.</p>', '<p>Lucru ciudat: în pofida a tot ce s-a vorbit şi s-a scris în ultimii 60 de ani pe tema eliberării muncitorilor, de îndată ce undeva muncitorii îşi iau cauza în propriile lor mâini se porneşte din nou întreaga frazeologie apologetică a apărătorilor actualei societăţi cu cei doi poli ai ei: capital şi robia salariată (proprietarul funciar nu mai este astăzi decât un asociat tacit al capitalistului), ca şi cum societatea capitalistă ar mai fi în starea celei mai pure şi mai feciorelnice nevinovăţii, ca şi cum contradicţiile ei n-ar fi încă dezvoltate, ca şi cum autoînşelarea ei n-ar fi fost încă dată în vileag şi realitatea ei prostituată nu ar fi fost încă demascată! Comuna, exclamă ei, vrea să desfiinţeze proprietatea, temelia întregii civilizaţii! Da, domnilor, Comuna voia să desfiinţeze această proprietate de clasă, care transformă munca celor mulţi în bogăţie a celor puţini. Ea voia exproprierea expropriatorilor. Ea voia să facă din proprietatea individuală o realitate, transformând mijloacele de producţie, pământul şi capitalul, care în prezent sunt în primul rând mijloace de înrobire şi de exploatare a muncii, în instrumente ale muncii libere asociate. — Dar acesta-i comunism, „imposibilul“ comunism! Acei reprezentanţi ai claselor dominante însă care sunt destul de rezonabili pentru a recunoaşte că actualul sistem nu poate dăinui — şi numărul lor nu e mic — s-au transformat în propovăduitori insistenţi şi gălăgioşi ai producţiei cooperatiste. Dar dacă producţia cooperatistă nu va rămâne doar o vorbă goală şi o înşelăciune, dacă ea va înlătura sistemul capitalist, dacă asociaţiile cooperatiste unite vor organiza producţia naţională după un plan comun, luând în felul acesta conducerea ei în mâna lor şi punând capăt anarhiei permanente şi convulsiilor periodice inevitabile în condiţiile producţiei capitaliste, ce altceva este aceasta, domnilor, dacă nu comunism, comunismul „posibil“?</p>', '<p>Clasa muncitoare nu aştepta de la Comună să facă minuni. Ea nu-şi propune să instaureze, par décret du peuple [printr-un decret al poporului], nişte utopii gata confecţionate. Ea ştie că, pentru a obţine propria ei eliberare şi totodată pentru a atinge forma superioară la care societatea actuală tinde irezistibil în virtutea propriei ei dezvoltări economice, ea va trebui să ducă lupte îndelungate şi să treacă printr-un şir întreg de procese istorice, care vor transforma cu totul şi oamenii şi condiţiile. Clasa muncitoare nu-şi propune să realizeze idealuri, ci doar să deschidă câmp liber elementelor societăţii noi care s-au şi dezvoltat în cadrul societăţii vechi, burgheze pe cale de a se prăbuşi. Pe deplin conştientă de misiunea ei istorică şi plină de hotărârea eroică de a-şi îndeplini această misiune, clasa muncitoare nu poate răspunde decât cu un zâmbet dispreţuitor la înjurăturile grosolane ale scribilor servili, ca şi la poveţele savante ale unor doctrinari burghezi binevoitori, care îndrugă, pe ton infailibil de oracol, platitudinile lor de ignoranţi şi fanteziile lor de sectari.</p>', '<p>Când Comuna din Paris a luat în mână conducerea revoluţiei; când nişte simpli muncitori au îndrăznit pentru prima oară să se atingă de privilegiul de a guverna al „superiorilor“ lor „fireşti“, clasele avute, şi în împrejurări neînchipuit de grele au îndeplinit această muncă cu modestie, conştiinciozitate şi eficienţă în schimbul unei remuneraţii care nu depăşea a cincea parte din ceea ce, după spusele unui om de ştiinţă cu renume (profesorul Huxley), constituie minimum de salariu al unui secretar de consiliu şcolar din Londra, — lumea veche a fost cuprinsă de o furie turbată la vederea steagului roşu, simbol al Republicii Muncii, care fâlfâia deasupra primăriei.</p>', '<p>Şi totuşi era prima revoluţie în care clasa muncitoare a fost recunoscută pe faţă ca singura clasă capabilă de o iniţiativă socială; acest lucru l-a recunoscut chiar şi marea masă a clasei de mijloc din Paris — mici negustori, meseriaşi, comercianţi, toţi, cu excepţia marilor capitalişti. Comuna o salvase prin înţeleapta rezolvare a acelui veşnic motiv de discordie din rândurile clasei de mijloc: problema debitorilor şi a creditorilor. <a href="javascript:void(0);" id="n271">[271]</a> Această parte a clasei de mijloc participase în 1848 la înăbuşirea insurecţiei din iunie a muncitorilor, iar imediat după aceasta Adunarea constituantă a lăsat-o pur şi simplu la discreţia creditorilor ei. Dar acesta nu era singurul motiv pentru care se alătura acum muncitorilor. Ea îşi dădea seama că trebuie să aleagă între Comună şi imperiu, indiferent sub ce firmă ar reapare acesta. Imperiul ruinase din punct de vedere economic această parte a clasei de mijloc prin risipirea avuţiei publice, prin încurajarea speculaţiilor de bursă, prin sprijinul acordat accelerării artificiale a centralizării capitalului şi prin deposedarea, provocată de aceasta, a unei mari părţi din clasa de mijloc. Imperiul o asuprise din punct de vedere politic, o indignase din punct de vedere moral prin orgiile sale, o jignise în voltairianismul ei, însărcinând pe frères ignorantins cu educarea copiilor ei, contrariase sentimentele ei naţionale, zvârlind-o într-un război care, în schimbul tuturor calamităţilor provocate, i-a adus o singură compensaţie: doborârea imperiului. Şi într-adevăr, după exodul din Paris al bandei de mari capitalişti şi demnitari bonapartişti, adevăratul partid al ordinii al clasei de mijloc a apărut sub numele de Uniune republicană, s-a înrolat sub steagul Comunei şi a apărat-o de calomniile lui Thiers. Dacă recunoştinţa acestei mase din rândurile clasei de mijloc va rezista grelelor încercări la care este supusă în prezent, rămâne de văzut.</p>', '<p>Comuna era pe deplin întemeiată să declare ţăranilor: „victoria noastră este singura voastră speranţă!“ Dintre toate minciunile ticluite la Versailles şi trâmbiţate de scribii venali ai glorioasei prese europene, una dintre cele mai monstruoase era afirmaţia că adunarea „des ruraux“ ar fi reprezentat pe ţăranii francezi. E lesne de imaginat dragostea pe care o nutrea ţăranul francez pentru cei cărora după 1815 a trebuit să le plătească despăgubiri în valoare de 1 miliard! În ochii ţăranului francez, chiar şi numai existenţa latifundiarului constituie o anulare a cuceririlor sale din 1789. În 1848 burghezul împovărase parcela ţăranului cu un impozit adiţional de 45 de centime la franc, dar o făcuse în numele revoluţiei; acum a dezlănţuit războiul civil împotriva revoluţiei, pentru a arunca pe spinarea ţăranilor cea mai mare parte din povara despăgubirilor de război de 5 miliarde, pe care se obligase să le plătească prusienilor. Comuna, dimpotrivă, a declarat chiar într-una din primele ei proclamaţii că povara războiului trebuie suportată de cei care l-au provocat. Comuna ar fi scăpat ţăranul de impozitul sângelui, i-ar fi dat o cârmuire ieftină şi ar fi transformat lipitorile care-i sug sângele — notarul, avocatul, portărelul şi alţi vampiri judiciari — în funcţionari comunali salariaţi, aleşi de el însuşi şi răspunzători faţă de el. Ea l-ar fi scăpat de samavolniciile guardului comunal, ale jandarmului şi ale prefectului; ea i-ar fi înlocuit pe popi care-l idiotizau prin învăţători luminaţi. Iar ţăranul francez este, înainte de toate, un om chibzuit. El ar fi considerat că este foarte raţional ca remuneraţia popii, în loc să fie percepută de perceptor, să fie numai o contribuţie benevolă în funcţie de înclinările religioase ale membrilor parohiei. Acestea erau marile binefaceri pe care dominaţia Comunei — şi numai a Comunei — le oferea ca perspectivă imediată ţăranului francez. De aceea, este de prisos să insistăm aici asupra problemelor complexe şi cu adevărat vitale, pe care numai Comuna era în stare şi trebuia neapărat să le rezolve în favoarea ţăranului; asemenea probleme erau datoriile ipotecare, care apăsau ca un coşmar asupra parcelei lui, prolétariat foncier (proletariatul agricol), care se înmulţea pe zi ce trecea, deposedarea ţăranului de această parcelă, care se înfăptuia cu o repeziciune tot mai mare datorită dezvoltării agriculturii moderne şi a concurenţei agriculturii capitaliste.</p>', '<p>Pe Ludovic Bonaparte l-a ales ca preşedinte al republicii ţăranul francez, dar partidul ordinii a fost acela care a creat cel de-al doilea Imperiu. În 1849 şi 1850, ţăranul francez, opunând pe primarul său prefectului pus de guvern, pe învăţătorul său preotului pus de guvern şi pe sine însuşi jandarmului pus de guvern, a început să arate de ce avea el de fapt nevoie. Toate legile decretate de partidul ordinii în ianuarie şi februarie 1850 erau, după cum mărturisea chiar el, măsuri represive îndreptate împotriva ţăranilor. Ţăranul era bonapartist pentru că el identifica marea revoluţie, cu toate avantajele pe care le comporta pentru el, cu numele lui Napoleon. Sub cel de-al doilea Imperiu, această iluzie se năruia cu repeziciune. Cum s-ar fi putut ca această prejudecată a trecutului (şi, prin esenţa ei, aceasta era potrivnică năzuinţelor adunării „des ruraux“) să reziste în faţa apelului Comunei la interesele vitale şi necesităţile imediate ale ţăranilor?</p>', '<p>Adunarea „des ruraux“ îşi dădea foarte bine seama — şi acesta era de fapt principalul motiv de teamă a acesteia —, că trei luni de relaţii nestingherite între Parisul comunarzilor şi provincii ar fi suficiente pentru a provoca o răscoală generală a ţăranilor. De aici graba ei înfrigurată de a împresura Parisul cu o blocadă poliţienească, ca şi cum ar fi fost vorba de a împiedica răspândirea vreunei molime.</p>', '<p>Comuna care era reprezentanta adevărată a tuturor elementelor sănătoase ale societăţii franceze şi deci o cârmuire cu adevărat naţională, în calitatea ei de guvern al muncitorilor şi campioană îndrăzneaţă a eliberării muncii, era, totodată, internaţională în înţelesul deplin al cuvântului. Sub ochii armatei prusiene, care anexase la Germania două provincii franceze, Comuna a anexat la Franţa pe muncitorii lumii întregi.</p>', '<p>Cel de-al doilea Imperiu fusese un festin al escrocheriei cosmopolite; aventurierii din toate ţările se năpustiseră, la chemarea lui, pentru a lua parte la orgiile sale şi la jefuirea poporului francez. Chiar şi în momentul de faţă, mâna dreaptă a lui Thiers este Gănescu, o lichea valahă, iar mâna lui stângă Markovski, un spion rus. Comuna a acordat tuturor străinilor cinstea de a muri pentru o cauză nemuritoare. Burghezia a reuşit ca în intervalul dintre războiul extern, pierdut din pricina trădării ei, şi războiul civil, provocat de complotul ei cu cuceritorul străin, să-şi manifeste patriotismul organizând o adevărată hăituire de către poliţie a germanilor din Franţa. Comuna a numit un muncitor german [Leo Frankel] în funcţia de ministru al muncii. Şi Thiers, şi burghezia, şi al doilea Imperiu au înşelat în permanenţă Polonia prin zgomotoase declaraţii de simpatie, predând-o în realitate Rusiei şi făcând jocul murdar al acesteia. Comuna a făcut eroicilor fii ai Poloniei [Y. Dombrowski şi W. Wróblewski] cinstea de a-i pune în fruntea apărării Parisului. Şi pentru a marca mai pregnant începutul unei noi ere istorice, pe care era conştientă că o deschide, Comuna a doborât sub ochii prusienilor învingători, pe de o parte, şi ai armatei bonapartiste, conduse de generali bonapartişti, pe de altă parte, uriaşul simbol al gloriei războinice — coloana Vendôme.</p>', '<p>Marea acţiune socială întreprinsă de Comună a fost însăşi existenţa ei, activitatea ei. Măsurile ei speciale nu puteau decât să indice direcţia în care se dezvoltă guvernarea poporului de către poporul însuşi. Dintre aceste măsuri fac parte desfiinţarea muncii de noapte a muncitorilor brutari; interzicerea, sub sancţiune, a practicii curente printre patroni de a reduce, prin amenzi aplicate sub diferite pretexte, salariile muncitorilor, procedeu obişnuit prin care patronul întruneşte în una şi aceeaşi persoană funcţiile de legiuitor, judecător şi executor şi pe deasupra mai bagă şi amenzile în buzunar. O altă măsură de acelaşi fel era şi obligaţia de a se preda unor asociaţii muncitoreşti toate atelierele şi fabricile închise, indiferent dacă patronul respectiv fugise sau preferase să înceteze lucrul, acordându-i-se acestuia dreptul la despăgubiri.</p>', '<p>Măsurile financiare luate de Comună, excelente prin caracterul lor raţional şi moderat, trebuiau să se limiteze la cele compatibile cu situaţia unui oraş asediat. Sub conducerea lui Haussmann <a href="javascript:void(0);" id="n272">[272]</a> marile companii bancare şi antreprenorii de construcţii au jefuit în aşa măsură Parisul, încât Comuna era cu mult mai îndreptăţită să confişte averile acestora decât a fost Ludovic Bonaparte să confişte averile familiei de Orléans. Familia Hohenzollern şi oligarhia engleză, ale căror proprietăţi provin în bună parte din jefuirea averilor bisericeşti, au fost, fireşte, foarte revoltate împotriva Comunei, care s-a ales de pe urma secularizării acestor averi doar cu 8.000 de franci.</p>', '<p>Guvernul de la Versailles, de îndată ce şi-a venit în fire şi a prins puteri, a început să facă uz de mijloacele cele mai violente împotriva Comunei; el a suprimat libertatea opiniei în toată Franţa, interzicând chiar şi adunările delegaţilor oraşelor mari; a creat o reţea de spionaj la Versailles şi în întreaga Franţă care întrecea cu mult spionajul practicat în timpul celui de-al doilea Imperiu; jandarmii săi inchizitori dădeau foc tuturor ziarelor tipărite la Paris şi deschideau toate scrisorile care veneau de la Paris sau plecau la Paris; în Adunarea naţională, orice încercare, cât de timidă, de a plasa un cuvânt în apărarea Parisului era acoperită de urlete, aşa cum nu se întâmplase nici măcar în „chambre introuvable“ din 1816. Versailles-ul nu numai că ducea un război sângeros împotriva Parisului, dar desfăşura o acţiune de corupere şi comploturi în interiorul Parisului. Oare în aceste condiţii Comuna nu şi-ar fi trădat în chip ruşinos misiunea dacă ar fi respectat toate formele convenţionale ale liberalismului ca pe timp de pace? Dacă guvernul Comunei ar fi fost la fel cu guvernul lui Thiers, ar fi existat tot atât de puţine motive pentru a suprima ziarele partidului ordinii la Paris, ca şi pentru a suprima ziarele Comunei la Versailles.</p>', '<p>Pentru deputaţii Adunării „des ruraux“ era, fireşte, supărător faptul că, tocmai în momentul în care ei proclamau reîntoarcerea în sânul bisericii drept singurul mijloc de a salva Franţa, Comuna atee dezvăluia tainele mănăstirii de maici Picpus şi ale bisericii St. Laurent. Faptul că Comuna destituia şi aresta pe generalii ei de îndată ce aceştia erau suspectaţi că şi-au neglijat îndatoririle nu era oare o satiră usturătoare la adresa lui Thiers, care arunca în stânga şi-n dreapta generalilor lui Bonaparte cruci ale Legiunii de onoare pentru măiestria lor în a pierde bătăliile, a semna capitulări şi a răsuci ţigarete la Wilhelmshöhe? Faptul că Comuna a exclus şi a arestat pe unul dintre membrii săi [Blanchet] strecurat în rândurile ei sub nume fals, după ce făcuse şase zile de închisoare la Lyon pentru bancrută simplă, nu era oare o palmă dată falsificatorului de acte publice Jules Favre, care pe atunci mai era ministru de externe al Franţei, mai vindea Franţa lui Bismarck şi mai dicta ordine inegalabilului guvern belgian? Dar Comuna nu avea pretenţii că este infailibilă, aşa cum aveau toate vechile guverne fără excepţie. Comuna publica dări de seamă despre şedinţele ei, făcea cunoscute acţiunile ei şi iniţia publicul în toate imperfecţiunile ei.</p>', '<p>În orice revoluţie, alături de adevăraţii ei reprezentanţi se ridică şi oameni de altă factură. Unii dintre ei sunt supravieţuitori ai unor revoluţii anterioare, cărora le-au rămas devotaţi; aceştia nu înţeleg mişcarea actuală, dar se bucură încă de mare influenţă în rândurile poporului datorită curajului şi cinstei lor recunoscute sau, pur şi simplu, în virtutea tradiţiei. Alţii nu-s decât nişte scandalagii, care, prin declamaţii stereotipe împotriva guvernelor aflate la putere, repetate ani de-a rândul, au reuşit să-şi creeze o faimă de revoluţionari autentici. Astfel de oameni au apărut şi după 18 martie, şi în unele cazuri au jucat chiar un rol de seamă. Ei au frânat, atât cât le-a stat în putere, adevărata acţiune a clasei muncitoare, aşa cum oameni de acelaşi fel au frânat dezvoltarea deplină a tuturor revoluţiilor anterioare. Aceşti oameni sunt un rău inevitabil; cu timpul ei sunt înlăturaţi, dar tocmai acest timp nu i s-a dat Comunei.</p>', '<p>Comuna a transformat Parisul în chip uluitor! Parisul desfrânat din timpul celui de-al doilea Imperiu pierise fără urmă. Capitala Franţei încetase de a mai fi locul de întâlnire al latifundiarilor englezi, al absenteiştilor irlandezi, al foştilor stăpâni de sclavi şi al parveniţilor americani, al foştilor iobăgişti ruşi şi al boierilor valahi. La morgă nu se mai aducea nici un cadavru, nu se mai înregistrau spargeri nocturne, iar furturi nu se mai întâmplau aproape deloc; era pentru prima oară de la evenimentele din februarie 1848 că străzile Parisului deveniseră iarăşi sigure, deşi nu exista nici o pază poliţienească.</p>', '<blockquote>„Nu se mai aude acum — spunea un membru al Comunei — de crime, jafuri şi agresiuni; s-ar zice că poliţia a luat cu ea la Versailles pe toţi prietenii ei conservatori“.</blockquote>', '<p>Cocotele şi-au urmat şi ele protectorii — aceşti stâlpi ai familiei, religiei şi, în primul rând, ai proprietăţii, care o luaseră la fugă. În locul lor au ieşit din nou pe primul plan adevăratele femei ale Parisului, eroice, generoase şi pline de abnegaţie asemenea femeilor din antichitate. Muncind, gândind, luptând, sângerând, Parisul, cufundat cum era în pregătirea societăţii noi, strălucind de entuziasmul iniţiativei sale istorice, aproape că uitase de canibalii de la porţile sale.</p>', '<p>Şi faţă în faţă cu această lume nouă din Paris se afla lumea veche din Versailles — această adunătură de ghuli <a href="javascript:void(0);" id="n273">[273]</a> ai tuturor regimurilor defuncte, legitimişti şi orléanişti, avizi de a se înfrupta din cadavrul naţiunii şi care târau după ei o liotă de republicani antediluvieni, care prin prezenţa lor în adunare susţineau rebeliunea stăpânilor de sclavi. Toţi aceştia sperau că, datorită vanităţii bătrânului măscărici aflat în fruntea guvernului, republica lor parlamentară se va menţine şi parodiau revoluţia din 1789, ţinându-şi şedinţele cu fantome în sala Jeu-de-Paume. <a href="javascript:void(0);" id="n274">[274]</a> Această adunare reprezenta tot ce îşi trăise traiul în Franţa, şi numai sprijinindu-se pe săbiile generalilor lui Ludovic Bonaparte îşi putea menţine existenţa iluzorie. Parisul însemna adevărul, Versailles-ul însemna minciuna, şi crainicul acestei minciuni era Thiers.</p>', '<p>Thiers declară unei delegaţii de primari din departamentul Seine-et-Oise:</p>', '<blockquote>„Vă puteţi încrede în cuvântul meu; nu mi l-am călcat <i>niciodată!“</i>,</blockquote>', '<p class="noind">iar adunării el îi spunea că este „adunarea aleasă în modul cel mai liber şi cea mai liberală pe care a avut-o vreodată Franţa“; soldăţimii sale pestriţe îi spunea că e „obiectul de admiraţie al lumii şi cea mai bună armată pe care a avut-o vreodată Franţa“, provinciilor — că bombardarea Parisului, întreprinsă din ordinul lui, este o născocire:</p>', '<blockquote>„Dacă s-au tras câteva lovituri de tun, ele nu au fost trase de armata de Versailles, ci de câţiva răsculaţi care vor să dea impresia că se bat, pe când în realitate nu îndrăznesc să scoată capul“.</blockquote>', '<p>Mai târziu declară provinciilor:</p>', '<blockquote>„Artileria din Versailles nu bombardează Parisul; ea trage doar cu tunul asupra Parisului“.</blockquote>', '<p>Arhiepiscopului Parisului îi spunea că execuţiile şi represiunile (!) de care sunt învinuite trupele versailleze sunt minciuni sfruntate. El declară Parisului că nu vrea „decât să-l elibereze de odioşii tirani care îl asupresc“ şi că Parisul Comunei n-ar fi de fapt „decât o mână de criminali“.</p>', '<p>Parisul lui Thiers nu era Parisul real al „gloatei“, ci un Paris imaginar, Parisul franc-fileurilor, <a href="javascript:void(0);" id="n275">[275]</a> al bulevardierilor de ambele sexe, un Paris bogat, capitalist, aurit, trândav, care se îmbulzea acum cu slugile, cu escrocii, cu adunătura lui de literaţi şi cu cocotele lui la Versailles, Saint-Denis, Rueil şi Saint-Germain, pentru care războiul civil constituia doar un intermezzo plăcut, care privea lupta prin ochean şi număra loviturile de tun jurând pe cinstea sa şi a prostituatelor sale că spectacolul e mult mai bine pus în scenă decât a fost vreodată la teatrul Porte Saint-Martin, căci cei care cădeau erau morţi cu adevărat, ţipetele răniţilor nu erau simulate; şi în plus drama care se desfăşura sub ochii lor era o dramă istorico-mondială!</p>', '<p>Acesta este Parisul d-lui Thiers, întocmai cum emigraţia de la Koblenz era Franţa d-lui de Calonne.</p>'],
'idChr': '4.05.03text',
'title': `III`,
'info': 'Marx (1871): Războiul civil din Franţa',
},
{'year': '1871',
'image': 'marx',
'content': ['<h6 style="text-align: center;">IV</h6>', '<p>Prima încercare a conjuraţiei stăpânilor de sclavi de a supune Parisul prin ocuparea lui de către prusieni a eşuat din cauza refuzului lui Bismarck. A doua încercare, făcută la 18 martie, s-a soldat cu înfrângerea armatei şi cu fuga guvernului la Versailles, unde întregul aparat administrativ a fost nevoit să-l urmeze. Simulând tratative de pace cu Parisul, Thiers a câştigat timp pentru a pregăti războiul împotriva Parisului. Dar de unde să ia o armată? Rămăşiţele regimentelor de linie aveau un efectiv redus şi nu prezentau siguranţă. Apelurile insistente adresate de Thiers provinciilor de a trimite în ajutorul Versailles-ului Gărzile naţionale şi voluntarii s-au lovit de un refuz net. Numai Bretagne a trimis o mână de chouans, care luptau sub steagul alb având fiecare pe piept un petic de pânză albă, pe care era brodată inima lui Iisus. Lozinca lor de luptă era: „Vive le roi!“ („Trăiască regele!“). Thiers a fost deci nevoit să adune în grabă o ceată pestriţă, formată din marinari, soldaţi din infanteria marină, zuavi pontificali, jandarmi de-ai lui Valentin, poliţişti şi mouchards [agenţi secreţi] de-ai lui Pietri. Această armată ar fi fost totuşi ridicol de neînsemnată fără prizonierii de război din armata lui Bonaparte, care soseau treptat, treptat, fiind eliberaţi de Bismarck, astfel încât numărul lor să fie suficient, pe de o parte, pentru a întreţine războiul civil, iar pe de altă parte pentru a menţine Versailles-ul într-o dependenţă servilă faţă de Prusia. În decursul acestui război, poliţia versailleză era însărcinată să supravegheze armata versailleză, iar jandarmii trebuiau să antreneze această armată, expunându-se primii în locurile cele mai primejdioase. Forturile care cădeau nu erau cucerite, ci cumpărate. Eroismul apărătorilor Comunei l-a convins pe Thiers că rezistenţa Parisului nu putea fi înfrântă nici de geniul lui strategic şi nici de baionetele de care dispunea.</p>', '<p>În timpul acesta, relaţiile lui cu provincia deveneau din ce în ce mai încordate. Nici o adeziune nu sosea la Versailles ca să-i încurajeze pe Thiers şi adunarea lui „des ruraux“. Dimpotrivă. Din toate părţile soseau delegaţii şi adrese care cereau, pe un ton care nu era câtuşi de puţin respectuos, împăcarea cu Parisul pe baza recunoaşterii fără echivoc a republicii, a confirmării libertăţilor comunale şi a dizolvării Adunării naţionale, al cărei mandat expirase. Ele soseau în număr atât de mare, încât Dufaure, ministrul de justiţie al lui Thiers, printr-o circulară trimisă la 23 aprilie, a ordonat procurorilor să considere „chemarea la împăcare“ drept crimă! Dându-şi seama cât de lipsită de perspectivă este campania sa împotriva Parisului, Thiers a luat hotărârea de a schimba tactica şi a fixa pentru ziua de 30 aprilie alegeri comunale în toată ţara pe baza noii legi municipale impuse de el Adunării naţionale. Bazându-se ici pe intrigile prefecţilor săi, colo pe măsurile de intimidare ale poliţiei sale, era încredinţat că prin votul provinciei va putea da Adunării naţionale autoritatea morală pe care aceasta nu o avusese niciodată şi că, în sfârşit, va obţine din partea provinciei puterea materială pentru a învinge Parisul.</p>', '<p>Chiar de la început Thiers socotise necesar să completeze războiul banditesc împotriva Parisului, glorificat în propriile sale buletine, precum şi încercările miniştrilor săi de a instaura în toată Franţa un nou regim de teroare, printr-o mică comedie a împăcării, prin care urmărea mai multe scopuri. Această comedie era menită să inducă în eroare provincia, să atragă de partea sa clasele de mijloc din Paris şi, în primul rând, să dea prilej pretinşilor republicani din Adunarea naţională să-şi ascundă trădarea săvârşită de ei faţă de Paris prin încrederea în Thiers. La 21 martie, pe când încă nu avea armată, Thiers declarase Adunări naţionale:</p>', '<blockquote>„Orice-ar fi, nu voi trimite armată împotriva Parisului“.</blockquote>', '<p>La 27 martie el a declarat din nou:</p>', '<blockquote>„când am ocupat această funcţie, republica era un fapt împlinit şi sunt ferm hotărât s-o menţin“.</blockquote>', '<p>În realitate însă, în numele republicii, el a înăbuşit revoluţia la Lyon şi la Marsilia, <a href="javascript:void(0);" id="n276">[276]</a> în timp ce la Versailles adunarea „des ruraux“ întâmpina cu urlete sălbatice simpla invocare a numelui ei. După acest act de bravură, el a redus „faptul împlinit“ la nivelul unui fapt ipotetic. Principii de Orléans, pe care din precauţie îi îndepărtase din Bordeaux, puteau acum, printr-o violare flagrantă a legii, să-şi urzească în voie intrigile la Dreux. Condiţiile despre care vorbea Thiers în cursul nesfârşitelor sale întrevederi cu delegaţii Parisului şi ai Provinciei, oricât de diferite erau declaraţiile lui ca ton şi ca nuanţă, schimbându-se în funcţie de timp şi de împrejurări, întotdeauna se reduceau la afirmaţia că trebuie să se răzbune pe „cei câţiva criminali vinovaţi de asasinarea lui Clément Thomas şi a lui Lecomte“.</p>', '<p>Se subînţelege, desigur, că Parisul şi Franţa trebuie să recunoască fără rezervă că d-l Thiers însuşi întruchipează cea mai bună dintre republici, aşa cum Thiers însuşi recunoscuse, în 1830, că Ludovic-Filip întruchipează cea mai bună dintre republici. Şi chiar şi aceste concesii, el nu numai că avea grijă să le facă îndoielnice prin comentariile oficiale făcute de miniştrii lui în Adunarea naţională, dar mai acţiona şi prin Dufaure. Dufaure, acest vechi avocat orléanist, a jucat întotdeauna rolul de judecător suprem în perioadele de stare excepţională, şi acum, în 1871, sub Thiers, ca şi în 1839, sub Ludovic-Filip şi în 1849 sub preşedinţia lui Ludovic Bonaparte. Când nu era ministru se îmbogăţea apărându-i pe capitaliştii parizieni şi-şi constituia un capital politic pledând împotriva legilor pe care chiar el le introdusese. Iar acum nu se mulţumea să treacă în mare grabă prin Adunarea naţională un şir de legi cu caracter represiv, care, după căderea Parisului, aveau să desfiinţeze până şi ultimele rămăşiţe ale libertăţilor republicane în Franţa, ci lăsa să se întrevadă soarta viitoare a Parisului prin următoarea măsură: el a simplificat procedura curţilor marţiale, care i se părea prea complicată, întocmind o nouă lege draconică cu privire la deportări. Revoluţia din 1848 desfiinţase pedeapsa cu moartea pentru crime politice, înlocuind-o cu deportarea. Ludovic-Napoleon n-a cutezat, cel puţin pe faţă, să reintroducă domnia ghilotinei. Adunarea „des ruraux“, care nu îndrăznea încă nici măcar să insinueze că în ochii ei parizienii nu sunt nişte rebeli, ci nişte asasini, a fost, aşadar, nevoită să-şi limiteze răzbunarea proiectată împotriva Parisului la noua lege cu privire la deportări a lui Dufaure. În aceste condiţii, Thiers nu ar fi putut juca atâta timp comedia împăcării decât dacă această comedie n-ar fi provocat — ceea ce şi urmărea el de fapt — furia turbată a deputaţilor adunării „des ruraux“, a căror minte de rumegătoare nu pricepea nici acest joc şi nici necesitatea ipocriziei, a duplicităţii şi tergiversărilor lui Thiers.</p>', '<p>În vederea alegerilor comunale care urmau să aibă loc la 30 aprilie, în ziua de 27 Thiers a jucat una dintre marile lui scene de împăcare. Revărsând un potop de fraze sentimentale, el a exclamat de la tribuna Adunării naţionale:</p>', '<blockquote>„Nu există decât un singur complot împotriva republicii, acesta este complotul Parisului, care ne sileşte să vărsăm sânge francez. Dar repet încă şi încă o dată: să pună jos aceste arme nelegiuite cei care le-au ridicat, şi noi, renunţând la pedeapsă vom încheia imediat un act de pace, de la care va fi exclus doar mănunchiul de criminali“.</blockquote>', '<p>La întreruperile vehemente ale deputaţilor adunării „des ruraux“ el a răspuns:</p>', '<blockquote>„Spuneţi-mi, domnilor, vă rog stăruitor, n-am dreptate? Vă pare realmente rău că am putut spune pe bună dreptate că nu există decât un mănunchi de criminali? Nu e oare o fericire în toată nenorocirea noastră că oamenii care au fost în stare să verse sângele generalilor Clément Thomas şi Lecomte constituie rare excepţii?“.</blockquote>', '<p>Franţa rămânea însă surdă la discursurile lui Thiers, care se legăna cu speranţa că-i va vrăji pe toţi cu cântecul său de sirenă parlamentară. Din toate cele 700.000 de locuri de consilieri comunali aleşi în cele 35.000 de comune rămase Franţei, legitimiştii, orléaniştii şi bonapartiştii laolaltă n-au obţinut nici măcar 8.000. Rezultatul celui de-al doilea scrutin care a urmat le-a fost şi mai ostil. Adunarea naţională nu numai că nu a primit din partea provinciilor puterea materială de care avea atâta nevoie, dar a pierdut orice drept de a juca rolul de forţă morală: dreptul de a se considera exponenta voinţei generale a Franţei. Şi, pentru a desăvârşi înfrângerea, consiliile comunale nou alese ale tuturor oraşelor Franţei ameninţau adunarea uzurpatoare de la Versailles cu o contraadunare la Bordeaux.</p>', '<p>Acum sosise pentru Bismarck momentul mult aşteptat al unei intervenţii hotărâte. El a poruncit lui Thiers pe un ton de stăpân să trimită imediat împuterniciţi la Frankfurt pentru încheierea definitivă a păcii. Supunându-se umil ordinului dat de domnul şi stăpânul său, Thiers s-a grăbit să trimită pe credinciosul său Jules Favre, însoţit de Pouyer-Quertier. Acest Pouyer-Quertier era un fabricant textilist „de vază“ din Rouen, partizan înfocat, ba chiar servil, al celui de-al doilea Imperiu, căruia nu avusese niciodată să-i impute ceva în afară de tratatul comercial încheiat cu Anglia, care dăuna intereselor lui de fabricant. De îndată ce s-a instalat la Bordeaux ca ministru de finanţe al lui Thiers, el a atacat acel „nelegiuit“ tratat, făcând aluzii la o iminentă anulare a lui, şi a avut chiar neruşinarea, ce-i drept zadarnică (fiindcă nu ceruse aprobarea lui Bismarck), să încerce reintroducerea imediată a vechilor taxe protecţioniste împotriva Alsaciei, ceea ce, spunea el, nu contravine nici unui tratat internaţional în vigoare. Omul acesta, care considera contrarevoluţia ca un mijloc de a reduce salariile la Rouen, iar cedarea provinciilor franceze ca un mijloc de a majora preţul mărfurilor sale în Franţa, nu era oare predestinat să fie tovarăşul demn al lui Jules Favre în ultima trădare care avea să încununeze întreaga operă a acestuia?</p>', '<p>Când această simpatică pereche de împuterniciţi a sosit la Frankfurt, Bismarck, pe un ton răstit şi autoritar, i-a pus să aleagă: „Sau restaurarea imperiului, sau acceptarea necondiţionată a condiţiilor mele de pace!“ Aceste condiţii prevedeau termene mai scurte de plată a despăgubirilor de război şi menţinerea ocupaţiei forturilor pariziene de către trupele prusiene până când Bismarck se va declara satisfăcut de situaţia din Franţa. Astfel, Prusia a fost recunoscută arbitru suprem în chestiunile interne ale Franţei! În schimb, pentru a distruge Parisul, Bismarck a declarat că este gata să elibereze trupele bonapartiste prizoniere şi să le acorde şi sprijinul direct al trupelor împăratului Wilhelm. Ca o garanţie a bunei sale credinţe el fixa termenul de plată al primei rate a despăgubirilor în funcţie de „pacificarea“ Parisului. Thiers şi mandatarii lui s-au repezit, fireşte, cu lăcomie asupra acestei momeli. La 10 mai au semnat tratatul de pace, care la 18 mai, datorită străduinţelor lor, a fost deja ratificat de Adunarea naţională.</p>', '<p>În intervalul dintre încheierea păcii şi sosirea prizonierilor bonapartişti, Thiers s-a simţit cu atât mai obligat să-şi reia comedia împăcării, cu cât acoliţii săi republicani aveau mare nevoie să găsească un pretext ca să închidă ochii în faţa pregătirilor pentru masacrul de la Paris. Încă la 8 mai el a răspuns unor delegaţii alcătuite din mic-burghezi veniţi să-l convingă să ajungă la o împăcare:</p>', '<blockquote>„De îndată ce insurgenţii se vor fi hotărât să capituleze, porţile Parisului vor sta timp de o săptămână larg deschise pentru toată lumea, cu excepţia asasinilor generalilor Clément Thomas şi Lecomte“.</blockquote>', '<p>După câteva zile, când adunarea „des ruraux“ i-a cerut cu vehemenţă socoteală pentru această promisiune, el s-a eschivat de la un răspuns, dar a adăugat foarte semnificativ:</p>', '<blockquote>„Vă spun că printre dv. sunt unii nerăbdători care prea se grăbesc. Să mai aştepte 8 zile; la sfârşitul acestor 8 zile nu va mai fi nici o primejdie, iar sarcina ce-o vor avea de îndeplinit va fi la înălţimea curajului şi a capacităţii lor“.</blockquote>', '<p>De îndată ce Mac-Mahon i-a putut promite că va intra în scurt timp în Paris, Thiers a declarat Adunării naţionale că:</p>', '<blockquote>„va intra în Paris cu <i>legea</i> în mână şi că le va cere mizerabililor care au jertfit viaţa atâtor soldaţi şi au distrus monumente publice să-şi ispăşească crimele“.</blockquote>', '<p>Când momentul hotărâtor era aproape, el a declarat Adunării naţionale că „va fi fără milă“; Parisului i-a spus că sentinţa i-a şi fost rostită; iar bandiţilor lui bonapartişti le-a declarat că statul le permite să se răzbune împotriva Parisului după pofta inimii. În sfârşit, când la 21 mai trădarea a deschis generalului Douay porţile Parisului, Thiers a dezvăluit la 22 mai adunării „des ruraux“ „ţinta“ comediei sale de împăcare pe care ei se încăpăţânaseră atâta vreme s-o înţeleagă greşit.</p>', '<blockquote>„V-am spus acum câteva zile că ne apropiem de <i>ţintă:</i> astăzi vin să vă spun că <i>ţinta</i> a fost atinsă. În sfârşit ordinea, justiţia şi civilizaţia au învins“.</blockquote>', '<p>Da, au învins. Civilizaţia şi justiţia orânduirii burgheze apar în adevărata lor lumină lugubră de îndată ce sclavii şi asupriţii acestei orânduiri se răzvrătesc împotriva stăpânilor lor. Atunci, din această civilizaţie şi justiţie nu mai rămâne decât barbarie nedeghizată şi răzbunare în dispreţul legii. Fiecare nouă criză în lupta de clasă dintre acaparatorii avuţiei şi cei care o produc face ca acest fapt să iasă şi mai limpede la iveală. Până şi ororile săvârşite de burghezi în iunie 1848 pălesc în faţa nemaipomenitelor atrocităţi din 1871. Eroismul plin de abnegaţie cu care întregul popor parizian — bărbaţi, femei şi copii — a continuat să lupte timp de încă 8 zile după intrarea versaillezilor oglindeşte măreţia cauzei lui, tot atât de limpede cum oglindesc sălbaticele nelegiuiri ale soldăţimii spiritul propriu acelei civilizaţii ai cărei apărători şi răzbunători năimiţi sunt. Admirabilă este într-adevăr civilizaţia căreia i se pune problema grea cum să se descotorosească de mormanele de cadavre ale oamenilor ucişi de ea după ce lupta se terminase.</p>', '<p>Pentru a găsi o analogie purtării lui Thiers şi a sângeroşilor lui copoi, trebuie să ne întoarcem la vremurile lui Sulla şi ale celor două triumvirate romane. Acelaşi măcel în masă săvârşit cu sânge rece; aceleaşi asasinate comise fără a se ţine seamă de vârstă şi sex; acelaşi sistem de torturare a prizonierilor; aceeaşi prigoană, dar de astă dată împotriva unei clase întregi; aceeaşi vânătoare sălbatică dezlănţuită împotriva conducătorilor care se ascundeau, ca nu cumva să scape vreunul; aceleaşi denunţuri împotriva adversarilor politici şi personali; aceeaşi nepăsare în măcelărirea unor oameni cu totul străini de luptă. Singura deosebire constă în aceea că romanii nu aveau mitraliere pentru a extermina proscrişii în masă şi nu păşeau cu „legea în mână“ şi cu lozinca „civilizaţiei“ pe buze.</p>', '<p>Şi după toate aceste orori, aruncaţi o privire şi asupra celuilalt aspect, şi mai dezgustător, al acestei civilizaţii burgheze, aşa cum reiese din descrierea propriei sale prese!</p>', '<blockquote>„În depărtare se mai aud încă împuşcături izolate — scrie corespondentul parizian al unui ziar conservator din Londra — şi răniţi lipsiţi de îngrijire îşi dau sfârşitul pe lespezile funerare din cimitirul Père Lachaise, 6.000 de insurgenţi rătăcesc, cuprinşi de desperare şi groază, în labirintul catacombelor, şi pe străzi se mai pot vedea nenorociţi duşi spre a fi seceraţi în masă cu mitralierele. Într-un asemenea moment e revoltător să vezi cafenelele pline de oameni care beau absint, joacă biliard şi domino; e revoltător să vezi femei desfrânate lăfăindu-se pe bulevarde şi să auzi cum liniştea nopţii e tulburată de larma chefurilor din separeurile restaurantelor de lux!“</blockquote>', '<p>D-l Edouard Hervé scrie în „Journal de Paris“, ziar versaillez suprimat de Comună:</p>', '<blockquote>„Felul în care populaţia (!) Parisului şi-a manifestat ieri bucuria a fost într-adevăr mai mult decât frivol, şi ne temem că pe măsură ce trece timpul lucrurile se vor înrăutăţi tot mai mult. Parisul are un aspect sărbătoresc, ceea ce este cu totul deplasat, şi, dacă nu vrem să merităm denumirea de Parisiens de la décadence [parizieni ai epocii de decadenţă] trebuie să punem capăt acestei stări de lucruri“.</blockquote>', '<p>Şi apoi citează un pasaj din Tacitus:</p>', '<blockquote>„Şi, a doua zi după acea luptă îngrozitoare şi chiar înainte ca ea să fi fost pe deplin terminată, Roma, ticăloşită şi depravată, a început să se tăvălească din nou în mocirla desfrâului care îi distrugea trupul şi îi pângărea sufletul — alibi proelia et vulnera, alibi balneae popinaeque (aici încăierări şi vărsare de sânge, dincolo oameni în băi şi în cârciumi)“.</blockquote>', '<p>D-l Hervé uită doar un singur lucru, şi anume că „populaţia Parisului“ despre care vorbeşte el nu este decât populaţia Parisului lui Thiers, a franc-fileurilor care se întorceau cu duiumul de la Versailles, Saint-Denis, Rueil şi Saint-Germain; acesta este într-adevăr Parisul „epocii de decadenţă“.</p>', '<p>În toate triumfurile ei sângeroase asupra luptătorilor plini de abnegaţie pentru o societate nouă şi mai bună, această civilizaţie scelerată, bazată pe înrobirea muncii, acoperă gemetele victimelor ei cu un torent de calomnii, pe care ecoul le repetă în lumea întreagă. Calmul Paris muncitoresc, Parisul Comunei, este deodată prefăcut de către aceşti câini de pază ai „ordinii“ însetaţi de sânge într-un pandemoniu. Şi ce spune raţiunii burghezilor din toate ţările această monstruoasă transformare? Nimic altceva decât că Comuna a conspirat împotriva civilizaţiei! Poporul Parisului se sacrifică cu entuziasm pentru Comună; numărul morţilor săi este mai mare decât în oricare luptă anterioară. Ce dovedeşte aceasta? Nimic altceva decât că Comuna nu este guvernarea proprie a poporului, ci uzurparea puterii de către câţiva criminali! Femeile Parisului îşi dau bucuroase viaţa pe baricade sau la locul de execuţie. Ce dovedeşte aceasta? Nimic altceva decât că demonul Comunei a făcut din ele nişte Megere şi Hecate! Moderaţia Comunei, în timpul celor două luni de dominaţie deplină, nu-şi găseşte asemănare decât în eroismul apărării ei. Ce dovedeşte aceasta? Nimic altceva decât că, sub masca moderaţiei şi a omeniei, Comuna şi-a ascuns cu grijă diabolica ei sete de sânge pentru a-i da frâu liber în ceasul agoniei!</p>', '<p>În actul său eroic de jertfire de sine, Parisul muncitoresc a fost nevoit să lase pradă flăcărilor clădiri şi monumente. Când cei ce înrobesc proletariatul îi sfârtecă în fâşii trupul viu, să nu se aştepte că vor intra triumfători în reşedinţele lor neatinse. Guvernul de la Versailles ţipă: „Au dat foc!“ şi le şopteşte gealaţilor săi, până în satele cele mai îndepărtate, cuvântul de ordine de a porni vânătoarea împotriva tuturor adversarilor, aceşti incendiatori de profesie. Burghezia din întreaga lume priveşte cu satisfacţie măcelărirea în masă a oamenilor <i>după</i> bătălie, dar se revoltă când „sunt profanate“ cărămizile şi tencuiala!</p>', '<p>Când guvernele dau flotelor lor de război permisiunea oficială „să ucidă, să dea foc şi să distrugă“, este aceasta o permisiune de incendiere? Când trupele britanice au dat în mod absurd foc Capitoliului din Washington şi palatului de vară al împăratului Chinei, a fost aceasta o incendiere? Când prusienii, nu din considerente militare, ci numai din răzbunare, au dat foc, stropind casele cu gaz, unor oraşe ca Châteaudun şi unui mare număr de sate, a fost aceasta o incendiere? Când Thiers, timp de şase săptămâni, a bombardat Parisul, afirmând că vrea să dea foc numai caselor locuite, a fost aceasta o incendiere? — În război focul este o armă la fel de legitimă ca oricare alta. Clădirile ocupate de duşman sunt bombardate spre a fi incendiate. Dacă apărătorii sunt nevoiţi să părăsească clădirile, ei înşişi le dau foc pentru ca atacanţii să nu se poată instala în ele. Soarta inevitabilă a clădirilor situate pe frontul de luptă al tuturor armatelor regulate din lume a fost întotdeauna să fie incendiate. Dar în războiul celor înrobiţi împotriva asupritorilor lor, singurul război drept pe care îl cunoaşte istoria, asemenea măsuri sunt considerate cu desăvârşire inadmisibile! Comuna a recurs la incendii ca la o armă defensivă în sensul cel mai strict al cuvântului. Ea a folosit-o pentru ca trupele versailleze să nu poată intra pe străzile lungi şi drepte, deschise special de Haussmann pentru tirul artileriei; ea a folosit-o pentru a-şi acoperi retragerea, întocmai cum versaillezii, pentru a înainta, au întrebuinţat grenadele, care au distrus cel puţin tot atâtea case câte au distrus incendiile Comunei. Nici acum nu se ştie bine care clădiri au fost incendiate de apărători şi care de atacanţi. Iar apărătorii au recurs la incendii abia atunci când trupele versailleze au început măcelărirea în masă a prizonierilor. În plus, Comuna anunţase cu mult înainte că, dacă va fi împinsă la extrem, se va îngropa sub dărâmăturile Parisului, făcând din Paris o a doua Moscovă; la fel făgăduise şi guvernul apărării naţionale, dar numai pentru a-şi masca trădarea. Tocmai în acest scop pregătise Trochu o rezervă de petrol. Comuna ştia că adversarilor ei nu le păsa câtuşi de puţin de viaţa poporului din Paris, dar că în schimb le păsa foarte mult de propriile lor imobile din Paris. Iar Thiers, la rândul său, declarase că răzbunarea lui va fi necruţătoare. De îndată ce, pe de o parte, armata lui era gata de luptă şi, pe de altă parte prusienii au închis drumul, el a strigat: „voi fi fără milă! Ispăşirea va fi totală, judecata necruţătoare“. Dacă muncitorii parizieni s-au făcut vinovaţi de vandalism, acesta a fost vandalism al unei apărări desperate, şi nu vandalism al triumfului, ca acela de care s-au făcut vinovaţi creştinii care au distrus nepreţuitele opere de artă ale antichităţii păgâne; şi chiar şi acest vandalism a fost justificat de istoriografi ca un moment inevitabil şi relativ lipsit de importanţă în lupta gigantică dintre societatea nouă, care se năştea, şi cea veche, care se descompunea. Şi cu atât mai puţin aceste măsuri ale muncitorilor parizieni puteau fi comparate cu vandalismul lui Haussmann, care a măturat Parisul istoric pentru a face loc Parisului bulevardierilor.</p>', '<p>Dar executarea de către Comună a celor 64 de ostatici în frunte cu arhiepiscopul Parisului! — Burghezia şi armata ei au reintrodus în iunie 1848 un obicei demult dispărut din practica războiului: împuşcarea prizonierilor lipsiţi de apărare. De atunci, acest obicei sălbatic a fost practicat, într-o măsură mai mare sau mai mică, ori de câte ori era înăbuşită o răscoală populară în Europa şi în India — o dovadă evidentă că acest obicei însemna un adevărat „progres al civilizaţiei“! Pe de altă parte, prusienii au reintrodus în Franţa obiceiul de a lua ostatici — oameni nevinovaţi care răspundeau cu viaţa lor pentru acţiunile altora. Când Thiers, după cum am văzut, a introdus chiar de la începutul luptei obiceiul uman de a-i împuşca pe prizonierii comunarzi, Comunei nu i-a rămas altă alegere pentru a apăra viaţa acestor prizonieri decât să recurgă la obiceiul prusac de a lua ostatici. Versaillezii continuând totuşi să împuşte prizonieri, condamnau prin aceasta la moarte mereu pe alţi ostatici din rândurile lor. Cum mai puteau fi ei cruţaţi după baia de sânge prin care pretorienii lui Mac-Mahon şi-au serbat intrarea în Paris? Oare şi suprema măsură de apărare împotriva sălbăticiei necruţătoare a guvernului burghez — luarea de ostatici — trebuia să ajungă o simplă bătaie de joc? Adevăratul ucigaş al arhiepiscopului Darboy este Thiers. Comuna a propus în repetate rânduri ca, în schimbul lui Blanqui care se afla în mâinile lui Thiers, să-i elibereze pe arhiepiscop şi pe mulţi alţi preoţi. Dar Thiers a refuzat cu încăpăţânare. El ştia că în persoana lui Blanqui i-ar da Comunei un conducător, pe când arhiepiscopul i-ar putea fi mult mai de folos în calitate de cadavru. În privinţa asta Thiers l-a imitat pe Cavaignac. Cu ce strigăte de indignare i-a învinuit în iunie 1848 Cavaignac cu ai săi „oameni ai ordinii“ pe insurgenţi de uciderea arhiepiscopului Affre! În realitate, ei ştiau prea bine că arhiepiscopul fusese împuşcat de soldaţii ordinii. Jacquement, vicarul general al arhiepiscopului, le înmânase o declaraţie în sensul acesta imediat după săvârşirea acestei fapte.</p>', '<p>Acest cor al calomniei, pe care partidul ordinii nu uită niciodată să-l intoneze împotriva victimelor sale la orgiile sângeroase pe care le pune la cale, dovedeşte doar că burghezul de azi se consideră urmaşul de drept al seniorului feudal de odinioară, care se considera în drept să folosească orice armă împotriva plebeului, în timp ce însuşi faptul că plebeul avea în mâna sa o armă constituia o crimă.</p>', '<p>Complotul clasei dominante în vederea înăbuşirii revoluţiei cu ajutorul unui război civil dus sub protecţia cotropitorului străin — complot a cărui desfăşurare am urmărit-o începând de la 4 septembrie şi până la intrarea pretorienilor lui Mac-Mahon prin poarta St. Cloud — a culminat cu măcelul de la Paris. Bismarck priveşte cu satisfacţie ruinele Parisului, pe care le consideră, poate, primul pas spre distrugerea generală a oraşelor mari, la care a visat încă de pe vremea când era un simplu rural în „chambre introuvable“ a Prusiei din 1849. El priveşte cu satisfacţie cadavrele proletariatului parizian. Pentru el aceasta nu înseamnă numai lichidarea revoluţiei, ci şi lichidarea Franţei, care acum este cu adevărat decapitată, şi este decapitată chiar de guvernul francez. Cu superficialitatea caracteristică tuturor oamenilor de stat copleşiţi de succese, el nu vede decât aspectul exterior al acestui monstruos eveniment istoric. Când oare s-a mai văzut în istorie un învingător care să-şi încununeze victoria devenind nu numai jandarmul, dar şi spadasinul plătit al guvernului învins? Între Prusia şi Comuna din Paris nu era război. Dimpotrivă, Comuna acceptase condiţiile preliminare de pace, iar Prusia se declarase neutră. Prusia nu era deci parte beligerantă. Ea a procedat ca un spadasin, ca un spadasin laş, căci nu-şi asuma nici un risc; ca un spadasin plătit, pentru că condiţionase dinainte plata sumei de 500.000.000, preţul asasinatului, de căderea Parisului. Şi astfel a ieşit la iveală adevăratul caracter al războiului pe care providenţa îl decretase pentru pedepsirea Franţei nelegiuite şi destrăbălate de către cucernica şi virtuoasa Germanie! Şi această nemaipomenită încălcare, chiar din punctul de vedere al juriştilor vechii societăţi, a dreptului internaţional, în loc să determine guvernele „civilizate“ ale Europei să înfiereze în faţa popoarelor criminalul guvern prusian, care era un simplu instrument al cabinetului de la Petersburg, le face doar să stea pe gânduri dacă cele câteva victime scăpate din dublul cordon din jurul Parisului nu ar trebui cumva predate şi ele călăului din Versailles!</p>', '<p>După terminarea celui mai îngrozitor război din epoca modernă, armata învingătoare şi cea învinsă se coalizează pentru a măcelări împreună proletariatul; acest eveniment nemaipomenit nu înseamnă, aşa cum credea Bismarck, înfrângerea definitivă a noii societăţi care-şi croieşte drum, ci este o dovadă a totalei descompuneri a vechii societăţi burgheze. Cel mai înalt avânt eroic de care mai era în stare societatea veche era războiul naţional; acum acesta se vădeşte a fi o simplă înşelăciune a guvernului, prin care el nu urmăreşte decât să mai amâne lupta de clasă, dar, de îndată ce lupta de clasă ia forma unui război civil, această înşelăciune este spulberată. Dominaţia de clasă nu se mai poate ascunde îndărătul uniformei naţionale; guvernele naţionale fac cauză comună în faţa proletariatului!</p>', '<p>După duminica rusaliilor din 1871, între muncitorii Franţei şi cei care acaparează produsul muncii acestora nu mai poate fi nici pace, nici armistiţiu. S-ar putea ca pentru un timp ambele clase să simtă apăsarea mâinii de fier a unei soldăţimi mercenare. Dar în mod inevitabil lupta dintre ele va izbucni din nou şi va lua proporţii tot mai mari, şi cine va ieşi în cele din urmă învingător: cei câţiva acaparatori sau majoritatea covârşitoare a celor ce muncesc, în această privinţă nu poate exista nici o îndoială. Iar muncitorii francezi nu reprezintă decât avangarda întregului proletariat contemporan.</p>', '<p>Guvernele europene care şi-au demonstrat în faţa Parisului caracterul internaţional al dominaţiei de clasă, ţipă cât le ţine gura că Asociaţia Internaţională a Muncitorilor — adică organizarea internaţională a muncii împotriva conjuraţiei cosmopolite a capitalului — e principala cauză a tuturor acestor nenorociri. Thiers aduce acestei organizaţii acuzaţia că este un despot al muncii, care se dă drept eliberatorul ei. Picard a ordonat să se interzică orice legături între membrii din Franţa ai Internaţionalei şi cei din străinătate; contele Jaubert, vechiul şi mumificatul complice al lui Thiers din 1835, a declarat că stârpirea ei trebuie să fie sarcina principală a tuturor guvernelor. Adunarea „des ruraux“ urlă împotriva ei, iar întreaga presă europeană îi ţine isonul. Un scriitor francez, care se bucură de toată stima şi care este cu totul străin de Asociaţia noastră, <a href="javascript:void(0);" id="n277">[277]</a> a spus în legătură cu aceasta:</p>', '<blockquote>„Membrii Comitetului central al Gărzii naţionale, ca şi cea mai mare parte dintre membrii Comunei, reprezintă minţile cele mai active, mai pătrunzătoare şi mai energice din Asociaţia Internaţională a Muncitorilor... Oameni absolut cinstiţi, sinceri, inteligenţi, plini de abnegaţie, curaţi şi fanatici în sensul <i>bun</i> al cuvântului“.</blockquote>', '<p>Mintea burghezului, îmbâcsit de spirit poliţienesc, îşi închipuie, desigur, Asociaţia Internaţională a Muncitorilor ca pe un fel de societate complotistă secretă al cărei organ central ordonă din când în când să se facă răscoale în diferite ţări. În realitate însă, Asociaţia noastră nu este decât o uniune internaţională care uneşte pe muncitorii cei mai înaintaţi din diferitele ţări ale lumii civilizate. Este firesc ca oriunde, sub orice formă şi în orice condiţii se manifestă lupta de clasă, în fruntea ei să se afle membri ai Asociaţiei noastre. Terenul pe care se dezvoltă această Asociaţie este însăşi societatea contemporană. Ea nu poate fi stârpită, oricât de mult sânge s-ar vărsa. Pentru a o stârpi, guvernele ar trebui să stârpească în primul rând dominaţia despotică a capitalului asupra muncii, adică temelia propriei lor existenţe parazitare.</p>', '<p>Parisul muncitorilor, cu Comuna lui, va fi în veci cinstit ca vestitorul glorios al unei societăţi noi. Numele martirilor lui rămân săpate în marea inimă a clasei muncitoare. Istoria i-a ţintuit de pe acum pe călăii lui la stâlpul infamiei, şi toate rugile popilor lor nu-i vor putea desprinde de pe acest stâlp.</p>'],
'idChr': '4.05.04text',
'title': `IV`,
'info': 'Marx (1871): Războiul civil din Franţa',
},
{'year': '1853',
'image': 'marx',
'content': ['<h6 style="text-align: center;">Stăpânirea britanică în India</h6>', '<p class="right" style="text-align: right;">Londra, vineri 10 iunie 1853</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Hindustanul este o Italie de dimensiuni asiatice. Munţii Himalaia corespund Alpilor, câmpia Bengalului corespunde câmpiei Lombardiei, lanţul muntos Deccan Apeninilor şi insula Ceilon Siciliei. Aceeaşi bogată diversitate a produselor solului şi aceeaşi fărâmiţare în structura politică. Şi, aşa cum în Italia numai sabia cuceritorului unea din timp în timp diferite mase naţionale, tot astfel vedem şi Hindustanul — atunci când nu se află sub jugul mahomedanilor, al mogolilor ori al britanicilor — fărâmiţat în tot atâtea state independente unele de altele şi învrăjbite între ele câte oraşe sau chiar sate numără. Dar din punct de vedere social Hindustanul nu este Italia, ci Irlanda Orientului. Şi această stranie îmbinare de Italie şi de Irlandă, acest amestec de lume a voluptăţii şi lume a suferinţei, este anticipată în vechile tradiţii religioase ale Hindustanului. Această religie este totodată o religie a exuberanţei senzuale şi a ascetismului care mortifică carnea, este religia Lingamului şi a lui Juggernaut, religia călugărului şi a baiaderei.</p>', '<p>Nu împărtăşesc părerea acelora care cred într-un veac de aur al Hindustanului, deşi în sprijinul părerii mele nu voi invoca, ca sir Charles Wood, comparaţia cu vremurile lui Kuli-han. Dar luaţi, spre exemplu, timpurile lui Aurangzeb, sau epoca în care mogolii au apărut la nord, iar portughezii la sud, sau perioada invaziei mahomedane şi a heptarhiei <a href="javascript:void(0);" id="n278">[278]</a> din India de sud, sau, dacă vreţi să mergeţi înapoi în cea mai adâncă antichitate, luaţi cronologia mitologică a brahmanilor înşişi, potrivit căreia începutul calamităţilor Indiei se raportează la o epocă mai îndepărtată chiar decât cea în care creştinismul situează facerea lumii.</p>', '<p>Nu încape însă nici o îndoială că suferinţele pricinuite de britanici Hindustanului sunt cu totul de altă natură şi infinit mai adânci decât tot ce a avut de îndurat Hindustanul mai înainte. Nu mă refer aici la despotismul european, pe care Compania britanică a Indiilor orientale <a href="javascript:void(0);" id="n279">[279]</a> l-a cultivat pe terenul despotismului asiatic, ceea ce constituie o îmbinare mai monstruoasă decât oricare din monştrii sfinţi care te înspăimântă în templul din Salsette. <a href="javascript:void(0);" id="n280">[280]</a> Această îmbinare nu este o trăsătură caracteristică a sistemului englez de administraţie colonială, ci o simplă imitaţie a celui olandez, şi aceasta în aşa măsură, încât, pentru a caracteriza activitatea Companiei britanice a Indiilor orientale, este de ajuns să repetăm textual cele spuse de sir Stamford Raffles, guvernatorul <i>englez</i> al Iavei, despre vechea Companie olandeză a Indiilor orientale:</p>', '<blockquote>„Compania olandeză, care era mânată exclusiv de setea de îmbogăţire şi care îşi trata supuşii mult mai rău decât îşi trata pe vremuri un plantator din Indiile de vest gloata de sclavi ce lucrau pe plantaţia sa — deoarece acesta plătise bani pentru oamenii pe care îi cumpărase şi care deveniseră proprietatea sa, pe când Compania olandeză nu plătise nimic —, a făcut uz de întregul aparat existent al despotismului pentru a stoarce de la populaţie ultimul ban sub formă de dări şi pentru a o sili să muncească până la istovire completă. În felul acesta ea a agravat răul pe care-l pricinuia ţării o cârmuire samavolnică şi semibarbară, îmbinând în activitatea ei toată iscusinţa practică a politicianului şi tot egoismul monopolizator al negustorului“.</blockquote>', '<p>Războaiele civile, invaziile, revoluţiile, cuceririle şi anii de foamete — toate aceste calamităţi succesive, oricât de nespus de complexe, furtunoase şi distrugătoare ar apărea efectele lor asupra Hindustanului, nu l-au atins decât superficial, pe când Anglia a distrus însăşi baza societăţii indiene, fără să fi făcut până acum vreo încercare de a o transforma pe aceasta din urmă. Această pierdere a lumii lor vechi, fără dobândirea unei lumi noi, imprimă suferinţelor de astăzi ale locuitorilor Indiei un caracter deosebit de apăsător şi face ca Hindustanul stăpânit de Anglia să rămână fără legătură cu vechile sale tradiţii, cu întregul său trecut istoric.</p>', '<p>Din timpuri imemoriale au existat în Asia numai trei ramuri de activitate administrativă: departamentul finanţelor, sau departamentul pentru jefuirea propriului popor, departamentul războiului, sau departamentul pentru jefuirea altor popoare, şi, în sfârşit, departamentul lucrărilor publice. Condiţiile de climă şi specificul solului, în special prezenţa vastelor pustiuri, care, începând din Sahara, se întind de-a curmezişul Arabiei, Persiei, Indiei şi Tatariei, până la cele mai înalte podişuri din Asia, au făcut ca irigaţia artificială prin canale şi instalaţii de irigare să constituie baza agriculturi în Orient. Atât în Egipt şi în India cât şi în Mesopotamia, Persia şi în alte ţări, inundaţiile sunt folosite pentru fertilizarea ogoarelor; nivelul crescut al apei este folosit pentru alimentarea canalelor de irigaţie. Această necesitate elementară de a folosi în comun şi în mod raţional resursele de apă, necesitate care în Occident, de exemplu în Flandra şi în Italia, a determinat pe întreprinzătorii particulari să se asocieze de bunăvoie, a reclamat în Orient, unde nivelul de civilizaţie era prea scăzut şi întinderea teritoriului prea vastă pentru a da naştere unor asociaţii voluntare, intervenţia puterii centralizatoare a cârmuirii. De aici funcţia economică care a revenit tuturor cârmuirilor asiatice, şi anume funcţia de organizare a lucrărilor publice. Acest sistem de fertilizare artificială a solului, sistem care depindea de o cârmuire centrală şi care se degrada de îndată ce irigaţia şi drenajul erau neglijate, explică faptul, altminteri de neînţeles, că găsim azi sterpe şi pustii ţinuturi întregi care altădată erau minunat cultivate, ca Palmira şi Pètra, ruinele Iemenului şi ţinuturi întinse din Egipt, Persia şi Hindustan; aceasta explică şi faptul că un singur război pustiitor era în stare să depopuleze o ţară pentru veacuri şi s-o lipsească de toată civilizaţia ei.</p>', '<p>În Indiile orientale britanicii au preluat de la predecesorii lor departamentul finanţelor şi departamentul războiului, dar au neglijat cu desăvârşire departamentul lucrărilor publice. Aşa se explică degradarea unei agriculturi care nu se poate dezvolta în conformitate cu principiul englez al liberei concurenţe — principiul laissez faire, laissez aller. În statele asiatice e însă un lucru foarte obişnuit să vezi că agricultura decade sub o cârmuire şi reînvie sub alta. Aici recoltele depind de o guvernare bună sau rea, după cum în Europa ele depind de starea bună sau rea a timpului. De aceea, oricât de mare ar fi răul pe care-l constituie în sine prejudiciile aduse agriculturii şi neglijarea ei, totuşi nu s-ar putea considera că tocmai prin aceasta cuceritorul britanic a dat o lovitură de graţie societăţii hinduse, dacă toate acestea n-ar fi fost întovărăşite de împrejurări mult mai însemnate, care reprezintă ceva nou în analele întregii lumi asiatice. Oricât de importante au fost schimbările politice în trecutul Indiei, relaţiile ei sociale au rămas neschimbate din timpurile cele mai îndepărtate şi până în primul deceniu al secolului al XIX-lea. Războiul manual de ţesut şi roata de tors, care au dat naştere unei armate uriaşe de torcători şi ţesători, alcătuiau pivoţii structurii societăţii indiene. Din timpuri imemoriale Europa primea minunatele ţesături lucrate în India şi trimitea în schimb metale preţioase, furnizând astfel materialul necesar giuvaergiului, acest membru indispensabil al societăţii indiene, a cărei predilecţie pentru podoabe este atât de mare, încât până şi oamenii din clasa de jos, care umblă aproape goi, poartă în mod obişnuit cercei de aur şi o podoabă de aur în jurul gâtului. Foarte răspândite erau de asemenea inelele, care se poartă la degetele mâinilor şi picioarelor. Femeile, ca şi copiii, purtau adesea brăţări masive din aur sau din argint pe braţe şi în jurul gleznelor, iar printre lucrurile casnice găseai statuete de aur sau de argint reprezentând diverse zeităţi. Cuceritorul britanic a fost acela care a distrus în India războiul manual de ţesut şi a sfărâmat roata de tors. Mai întâi Anglia a alungat de pe pieţele europene ţesăturile de bumbac de provenienţă indiană, apoi a început să trimită în Hindustan fire toarse cu maşina şi în cele din urmă a inundat cu produse din bumbac însăşi patria ţesăturilor de bumbac. Din 1818 până în 1836 exportul de fire al Marii Britanii în India a crescut în proporţie de 1 la 5.200. În timp ce în 1824 exportul de museline englezeşti în India nu reprezenta decât 1.000.000 de iarzi, în 1837 el a trecut de 64.000.000 de iarzi. Dar în aceeaşi perioadă numărul locuitorilor oraşului Dacca a scăzut de la 150.000 la 20.000. Această decădere a oraşelor indiene, cândva vestite prin produsele lor, nu poate fi considerată însă ca cea mai gravă consecinţă a dominaţiei engleze. Aburul britanic şi ştiinţa britanică au distrus pe întreg teritoriul Hindustanului legătura dintre agricultură şi producţia meşteşugărească.</p>', '<p>Aceste două împrejurări, şi anume: pe de o parte faptul că locuitorii Indiei, asemenea tuturor popoarelor orientale, lăsau în grija guvernului central marile lucrări publice care constituie o condiţie esenţială pentru agricultura şi comerţul lor, iar pe de altă parte faptul că populaţia Indiei, împrăştiată pe toată întinderea ţării, se concentrează în centre mici datorită legăturii patriarhale dintre agricultură şi meşteşug, — aceste două împrejurări au dat naştere din cele mai îndepărtate timpuri unui sistem social specific, aşa-numitul <i>sistem de comunităţi săteşti</i>, care imprima fiecăreia din aceste mici unităţi un caracter de sine stătător şi o condamna la o existenţă izolată. Trăsăturile specifice ale acestui sistem sunt bine redate în următoarea descriere, extrasă dintr-un vechi raport oficial al Camerei comunelor din Anglia cu privire la problemele Indiei:</p>', '<blockquote>„Din punct de vedere geografic, satul este o întindere de câteva sute sau mii de acri de pământ cultivat sau pârloagă; din punct de vedere politic, el seamănă cu o corporaţie sau cu o comună urbană. Personalul său administrativ se compune de obicei din: <i>patel</i> sau staroste, care în mod obişnuit supraveghează treburile satului, aplanează litigiile dintre locuitori, exercită funcţii poliţieneşti şi îndeplineşte pe teritoriul satului funcţia de birar, pentru care el este persoana cea mai indicată, datorită consideraţiei personale de care se bucură şi cunoaşterii amănunţite a situaţiei şi a ocupaţiilor populaţiei. <i>Karnamul</i> supraveghează starea cultivării pământului şi înregistrează tot ce are vreo legătură cu aceasta. Urmează apoi <i>taliari</i> şi <i>toti:</i> sarcina celui dintâi constă în a culege informaţii în legătură cu crimele şi delictele şi în a însoţi şi ocroti persoanele care merg dintr-un sat în altul, în timp ce sfera de activitate a celui din urmă pare a nu depăşi limitele satului, constând printre altele, în a păzi recoltele şi a ajuta la măsurarea lor. <i>Străjerul</i> păzeşte hotarele satului şi depune mărturie în privinţa lor în cazuri de litigiu. Supraveghetorul rezervoarelor şi al cursurilor de apă distribuie apa pentru nevoile agriculturii. <i>Brahmanul</i> are în atribuţia sa treburile cultului în cadrul comunităţii. Dascălul învaţă copiii din sat să citească şi să scrie pe nisip. Apoi brahmanul care ţine socoteala calendarului, sau astrologul etc. Toţi aceştia formează în mod obişnuit administraţia satului. În unele părţi ale ţării numărul lor este mai mic, deoarece unele din funcţiile şi atribuţiile descrise mai sus sunt îndeplinite de aceeaşi persoană; în alte regiuni numărul lor este mai mare. Sub această formă simplă de administraţie comunală au trăit locuitorii ţării din timpuri imemoriale. Hotarele satelor se modificau arareori şi, deşi satele sufereau uneori mari prejudicii şi erau chiar pustiite de pe urma războaielor, a foametei şi molimelor, aceeaşi denumire, aceleaşi hotare, aceleaşi interese şi chiar aceleaşi familii continuau să existe secole de-a rândul. Locuitorii acestor sate nu se sinchiseau de prăbuşirea şi împărţirea unor monarhii întregi. Atâta timp cât satul rămâne neatins, le este indiferent cărui stat îi este cedat satul sau cărui suveran îi este subordonat, căci economia lor internă rămâne neschimbată. <i>Patelul</i> continuă să fie starostele comunităţii şi îşi vede de funcţia sa de judecător şi de birar sau de otcupciu al dărilor“.</blockquote>', '<p>Aceste mărunte forme stereotipe de organism social s-au destrămat în cea mai mare parte şi sunt pe cale de dispariţie, nu atât datorită intervenţiei brutale a perceptorului şi soldatului britanic cât datorită efectelor maşinii cu abur engleze şi a comerţului liber englez. Aceste comunităţi organizate în chip de familii se bazau pe industria casnică, pe acea îmbinare specifică a ţesutului manual, a torsului manual cu metodele manuale de cultivare a pământului, care le permitea să-şi satisfacă singure nevoile. Amestecul englezilor, care a făcut ca torcătorii să se afle în Lancashire, iar ţesătorii în Bengal, sau ca atât torcătorii indieni cât şi ţesătorii indieni să fie în genere măturaţi de pe faţa pământului, a dus la destrămarea acestor mici comunităţi pe jumătate barbare, pe jumătate civilizate, sfărâmând baza lor economică, şi în felul acesta a produs cea mai mare şi, la drept vorbind, singura revoluţie <i>socială</i> prin care a trecut vreodată Asia.</p>', '<p>Dar, oricât de tristă ar fi din punctul de vedere al sentimentelor omeneşti priveliştea distrugerii acestor nenumărate organizaţii sociale paşnice, patriarhale, harnice, a destrămării lor în elementele lor componente, oricât de dureros ar fi să le vezi azvârlite într-un noian de calamităţi, iar pe fiecare dintre membrii lor pierzându-şi în acelaşi timp vechile forme de civilizaţie, ca şi sursele de existenţă moştenite din moşi-strămoşi, nu trebuie totuşi să uităm că aceste idilice comunităţi săteşti, oricât de inofensive ar părea, au constituit dintotdeauna temelia solidă a despotismului oriental, că ele au îngrădit raţiunea omenească în cadrul cel mai strâmt cu putinţă, transformând-o într-o unealtă docilă a superstiţiei, încătuşând-o în lanţurile regulilor tradiţionale şi răpindu-i orice măreţie, orice iniţiativă istorică. Nu trebuie să uităm egoismul acestor barbari, care, concentrându-şi toate interesele pe un mizer petic de pământ, asistau impasibili la prăbuşirea unor întregi imperii, la săvârşirea unor atrocităţi fără seamăn, la exterminarea populaţiei unor oraşe mari, fără a da acestor evenimente mai multă atenţie decât fenomenelor naturii, şi ajungeau ei înşişi prada neputincioasă a primului cotropitor care binevoia să-i ia în seamă. Nu trebuie să uităm că această viaţă vegetativă, stagnantă, nedemnă, această formă pasivă de existenţă trezea, pe de altă parte şi în opoziţie cu ea, forţe de distrugere sălbatice, oarbe şi nestăvilite, şi făcea ca în Hindustan până şi crima să fie un rit religios. Nu trebuie să uităm că aceste mici comunităţi purtau stigmatul deosebirilor de castă şi al sclaviei, că ele îl subordonau pe om împrejurărilor exterioare în loc de a face din el stăpânul acestor împrejurări, că ele au transformat într-o fatalitate imuabilă, predestinată de natură, o stare socială ce se autodezvoltă, creând astfel un cult primitiv al naturii, al cărui caracter degradant îşi găseşte expresia deosebită în faptul că omul, acest stăpân al naturii, cade în genunchi înaintea maimuţei Hanuman şi a vacii Sabala.</p>', '<p>Este adevărat că, provocând o revoluţie socială în Hindustan, Anglia a fost călăuzită de cele mai josnice scopuri şi a dat dovadă de obtuzitate în maniera în care şi le-a realizat. Dar nu aceasta importă. Problema este de a şti dacă omenirea îşi poate îndeplini menirea fără o revoluţionare fundamentală a condiţiilor sociale din Asia. Dacă nu, atunci, cu toate crimele pe care le-a săvârşit, Anglia a fost unealta inconştientă a istoriei atunci când a provocat această revoluţie. Şi, în cazul acesta, oricât de dureros ar fi pentru sensibilitatea noastră personală spectacolul prăbuşirii unei lumi vechi, din punctul de vedere al istoriei avem dreptul să exclamăm împreună cu Goethe:</p>', '<p class="quotef" style="text-align: center;">„Sollte diese Qual uns quälen<br/>Da sie unsre Lust vermehrt,<br/>Hat nicht Myriaden Seelen<br/>Timur’s Herrschaft aufgezehrt?“ <a href="javascript:void(0);" id="n281">[281]</a></p>', '<p class="noind"><i>Karl Marx</i></p>'],
'idChr': '4.06.01text',
'title': `Stăpânirea britanică în India`,
'info': 'Marx (1853): Stăpânirea britanică în India',
},
{'year': '1853',
'image': 'marx',
'content': ['<h6 style="text-align: center;">Rezultatele viitoare ale stăpânirii britanice în India</h6>', '<p class="right" style="text-align: right;">Londra, vineri 22 iulie 1853</p>', '<p>Îmi propun să închei în acest articol observaţiile mele cu privire la India.</p>', '<p>Cum s-a ajuns la instaurarea stăpânirii engleze în India? Puterea supremă a Marelui Mogol a fost înfrântă de viceregii săi. Puterea viceregilor a fost înfrântă de marathi. <a href="javascript:void(0);" id="n282">[282]</a> Puterea marathilor a fost înfrântă de afgani şi, în timp ce lupta tuturor împotriva tuturor era în toi, britanicul năvăli în ţară şi avu posibilitatea să-i subjuge pe toţi. O ţară în care există disensiuni nu numai între mahomedani şi hinduşi, dar şi între trib şi trib, între castă şi castă, o societate a cărei structură se bazează pe un fel de echilibru determinat de o repulsie reciprocă generală şi de exclusivismul organic al tuturor membrilor ei, — o astfel de ţară şi o astfel de societate nu erau oare predestinate să devină o pradă pentru cuceritor? Chiar dacă n-am cunoaşte nimic din trecutul istoric al Indiei, nu ne-ar fi oare suficient numai faptul important şi incontestabil că până în ziua de astăzi India este ţinută în robia engleză cu ajutorul unei armate indiene întreţinute pe socoteala Indiei? De aceea India nu s-a putut sustrage soartei de a fi cucerită, şi întreaga ei istorie trecută, în măsura în care reprezintă ceva, nu este decât istoria cuceririlor succesive cărora le-a căzut pradă. Societatea indiană n-are în general nici o istorie, cel puţin nici una care să fie cunoscută. Ceea ce noi numim istoria ei nu este altceva decât istoria năvălitorilor succesivi care îşi întemeiau imperiile pe fundamentul pasiv al acestei societăţi inerte, care nu opunea nici o împotrivire. Problema care se pune deci nu este aceea dacă englezii aveau vreun drept să cucerească India, ci dacă am prefera ca India să fi fost cucerită de turci, persani sau ruşi, şi nu de britanici.</p>', '<p>Anglia are de îndeplinit în India o dublă misiune: una distructivă şi alta constructivă — nimicirea vechii societăţi asiatice şi crearea bazelor materiale ale unei societăţi occidentale în Asia.</p>', '<p>Arabii, turcii, tătarii, mogolii, care au cotropit unii după alţii India, <i>s-au asimilat</i> foarte curând cu populaţia băştinaşă, căci, în virtutea unei legi istorice imuabile, cuceritorii barbari ajung să fie, la rândul lor, cuceriţi de civilizaţia mai înaltă a popoarelor subjugate de ei. Cuceritorii britanici au fost primii a căror civilizaţie se afla pe o treaptă mai înaltă, şi de aceea au fost inaccesibili influenţei civilizaţiei indiene. Ei au distrus-o nimicind comunităţile indigene, stârpind industria autohtonă şi nivelând tot ce era măreţ şi superior în societatea indiană. Paginile istoriei stăpânirii lor în India abia dacă oglindesc ceva în afară de această distrugere; activitatea lor constructivă este abia vizibilă printre mormanele de ruine. Totuşi ea a început.</p>', '<p>Prima condiţie pentru reînvierea Indiei a fost înfăptuirea unităţii ei politice, astăzi mai cimentată şi mai cuprinzătoare decât fusese vreodată pe vremea Marilor Mogoli. Această unitate, impusă de sabia britanică, va căpăta acum trăinicie şi durabilitate datorită telegrafului electric. Armata indigenă, organizată şi muştruluită de sergentul britanic, constituia o condiţie sine qua non pentru eliberarea Indiei prin forţele ei proprii şi pentru ca pe viitor India să înceteze de a mai fi prada oricărui cotropitor străin. Presa liberă, introdusă pentru prima oară într-o societate asiatică şi condusă în special de oameni născuţi din căsătorii mixte între indieni şi europeni, este un nou şi puternic factor de reconstrucţie a acestei societăţi. Până şi sistemele zemindari şi raiatvari, <a href="javascript:void(0);" id="n283">[283]</a> oricât de odioase ar fi ele, reprezintă totuşi două forme distincte de proprietate privată asupra pământului, adică tocmai ceea ce doreşte cu atâta ardoare societatea asiatică. Dintre locuitorii băştinaşi instruiţi de nevoie, şi în număr redus, sub supraveghere engleză la Calcuta se ridică o nouă categorie de oameni, care posedă cunoştinţele necesare pentru guvernarea ţării şi care şi-au însuşit ştiinţa europeană. Puterea aburului a făcut posibile comunicaţii regulate şi rapide între India şi Europa, a legat principalele ei porturi cu cele ale mărilor sudului şi răsăritului şi a scos-o din izolarea care fusese cauza principală a stagnării sale. Nu mai e departe ziua în care, datorită îmbinării căilor ferate şi a liniilor de navigaţie deservite de vapoare, distanţa dintre Anglia şi India, măsurată în timp, va fi scurtată la 8 zile, astfel încât această ţară, cândva o ţară de basm, va fi într-adevăr legată de lumea apuseană.</p>', '<p>Până acum clasele dominante din Marea Britanie nu au avut decât în mod ocazional, vremelnic şi excepţional interesul ca India să progreseze. Aristocraţia dorea s-o cucerească, plutocraţia voia s-o jefuiască, iar magnaţii industriali urmăreau s-o subordoneze prin ieftinătatea mărfurilor lor. Dar acum situaţia s-a schimbat. Magnaţii industriali au descoperit că interesele lor vitale reclamă transformarea Indiei într-o ţară producătoare şi că, în vederea acestui scop, este necesar înainte de toate s-o înzestreze cu sisteme de irigaţie şi căi de comunicaţie interne. Ei intenţionează acum să împânzească India cu o reţea de căi ferate. Este o intenţie pe care ei o vor pune în aplicare, şi aceasta va avea urmări incalculabile.</p>', '<p>Se ştie că forţele de producţie ale Indiei sunt paralizate din cauza lipsei extreme de mijloace necesare pentru transportul şi schimbul diferitelor ei produse. Nicăieri nu întâlnim ca în India o mizerie socială atât de mare în mijlocul unei naturi îmbelşugate, şi aceasta din cauza lipsei posibilităţilor de schimb. În 1848, în faţa unei comisii a Camerei comunelor din Anglia s-a arătat că,</p>', '<blockquote>„în timp ce la Handeş grânele costau 6 până la 8 şilingi cvarterul, la Poona ele se vindeau cu 64 până la 70 de şilingi; acolo oamenii mureau de foame în plină stradă fără a putea căpăta alimente din Handeş, deoarece drumurile clisoase erau impracticabile“.</blockquote>', '<p>Introducerea căilor ferate poate fi uşor folosită pentru scopurile agriculturii, şi anume pentru amenajări de lacuri de acumulare acolo unde e necesară excavarea pământului pentru terasamente de cale ferată, precum şi pentru aprovizionarea cu apă a localităţilor situate de-a lungul liniilor de cale ferată. În felul acesta ar putea fi extinsă pe scară largă irigaţia artificială, această condiţie <i>indispensabilă</i> pentru agricultură în răsărit, şi ar putea fi evitată repetarea frecventă a foametei cu caracter local, datorată lipsei de apă. Importanţa generală a căilor ferate va deveni evidentă din acest punct de vedere dacă ne amintim că chiar în districtele din apropierea lanţului Munţilor Gaţi, un teren irigat aduce de trei ori mai multe impozite, oferă de lucru la un număr de oameni de zece sau de douăsprezece ori mai mare şi produce de douăsprezece sau de cincisprezece ori mai mult profit decât un teren neirigat cu o suprafaţă egală.</p>', '<p>Căile ferate vor da posibilitatea de a reduce aparatul militar şi cheltuielile necesare pentru întreţinerea lui. Colonelul Warren, comandantul fortului St. William, a declarat în faţa unei comisii speciale a Camerei comunelor:</p>', '<blockquote>„Posibilitatea de a primi ştiri din colţuri îndepărtate ale ţării în tot atâtea ore câte zile şi chiar săptămâni sunt necesare acum şi de a trimite instrucţiuni, trupe şi provizii în timpul cel mai scurt constituie împrejurări a căror importanţă nu poate fi apreciată îndeajuns. Garnizoanele ar putea fi instalate la distanţe mai mari şi în localităţi mai sănătoase decât acelea de acum, cruţând astfel numeroase vieţi omeneşti care pier din cauza bolilor. Nu ar mai fi necesar să se facă rezerve de provizii în cantităţi atât de mari în diferite depozite şi de aceea ar putea fi evitate pagubele de pe urma alterării proviziilor sau a stricăciunilor cauzate de climă. Efectivul trupelor ar putea fi redus în aceeaşi proporţie în care ar creşte eficienţa lor“.</blockquote>', '<p>Se ştie că organizarea comunală şi baza economică a comunităţilor săteşti au fost sfărâmate, dar trăsătura lor cea mai negativă, şi anume fărâmiţarea societăţii în atomi omogeni, nelegaţi între ei, le-a supravieţuit. Izolarea comunităţilor săteşti a generat lipsa de drumuri în India, iar lipsa de drumuri a perpetuat izolarea comunităţilor. În aceste condiţii, comunitatea a rămas la un standard de viaţă scăzut, moştenit din moşi-strămoşi, aproape fără a întreţine vreo legătură cu alte comunităţi, fără a manifesta vreo tendinţă spre progres social şi fără a face eforturile necesare în acest scop. Acum, când britanicii au distrus această <i>inerţie</i> autarhică a comunităţilor săteşti, căile ferate vor crea noi necesităţi de schimb şi de legături.</p>', '<blockquote>„Una din consecinţele introducerii sistemului feroviar va fi că în fiecare sat pe lângă care trece, acesta va aduce o astfel de cunoaştere a perfecţionărilor şi dispozitivelor practice introduse în alte ţări şi va uşura în aşa măsură împrumutarea lor, încât meşteşugarii Indiei, care-şi moştenesc ocupaţia din generaţie în generaţie şi care sunt plătiţi de comunitatea sătească, vor căpăta, în primul rând, posibilitatea de a da întreaga măsură a capacităţii lor, iar în al doilea rând, posibilitatea de a-şi remedia lipsurile“ <i>(Chapman:</i> „Bumbacul şi comerţul Indiei“).</blockquote>', '<p>Ştiu că în tendinţa lor de a crea în India o reţea de căi ferate, magnaţii industriali englezi sunt călăuziţi exclusiv de dorinţa de a ieftini transportarea bumbacului şi a altor materii prime de care au nevoie fabricile lor. Dar din moment ce introduci maşina ca mijloc de locomoţie într-o ţară care posedă fier şi cărbune, n-o mai poţi împiedica pe aceasta din urmă să producă ea însăşi astfel de maşini. Nu poţi menţine o reţea de căi ferate într-o ţară imensă fără a organiza pe teritoriul ei procesele de producţie necesare pentru satisfacerea nevoilor imediate şi curente ale transportului feroviar, ceea ce însă va atrage după sine folosirea maşinilor şi în ramurile industriale care n-au legătură directă cu căile ferate. De aceea căile ferate vor deveni în India adevăratul precursor al industriei moderne. Acest lucru este cu atât mai cert, cu cât, după cum recunosc chiar autorităţile britanice, locuitorii Indiei posedă o aptitudine specială de a se adapta unor genuri de muncă cu totul noi şi de a-şi însuşi cunoştinţele necesare pentru a dirija maşinile. Acest fapt este dovedit cu prisosinţă de aptitudinile şi de iscusinţa mecanicilor indieni care deservesc de ani de zile maşinile cu abur de la monetăria din Calcuta, precum şi de munca băştinaşilor care îngrijesc diferite maşini cu abur în districtele carbonifere ale Hardwarului şi de alte exemple. Însuşi d-l Campbell, oricât ar fi el de contaminat de prejudecăţile Companiei Indiilor orientale, este nevoit să constate că</p>', '<blockquote>„masele largi ale poporului indian posedă o mare <i>energie industrială</i>, sunt pe deplin capabile să acumuleze capital şi se disting printr-o minte matematică limpede, prin aptitudini deosebite pentru calcule şi pentru ştiinţele exacte“. „Intelectul lor — spune el — este remarcabil“.</blockquote>', '<p>Industria modernă, care va apare datorită introducerii sistemului feroviar, va duce la descompunerea diviziunii ereditare a muncii, pe care se întemeiază castele indiene, acest obstacol principal în calea progresului Indiei şi a creşterii puterii ei.</p>', '<p>Tot ce burghezia engleză va fi, probabil, nevoită să înfăptuiască în India nu va aduce maselor populare nici libertate, nici vreo îmbunătăţire substanţială a situaţiei lor sociale, căci şi una şi alta depind nu numai de dezvoltarea forţelor de producţie ci şi de luarea lor în stăpânire de către popor. Ceea ce este însă cert e că burghezia engleză va crea premisele materiale pentru înfăptuirea amânduror acestor sarcini. A făcut vreodată burghezia mai mult? A realizat ea vreodată un progres fără a sili indivizi şi popoare să treacă prin sânge şi noroi, prin mizerie şi înjosire?</p>', '<p>Populaţia Indiei nu va putea culege roadele coacerii elementelor noii societăţi care au fost semănate în ţara lor de burghezia engleză atâta timp cât în Marea Britanie însăşi clasele guvernante de azi nu vor fi fost alungate de către proletariatul industrial, sau atâta timp cât indienii înşişi nu vor fi devenit destul de puternici pentru a scutura o dată pentru totdeauna jugul englez. În orice caz însă putem avea toată certitudinea că într-un viitor mai mult sau mai puţin îndepărtat vom fi martorii unei renaşteri a acestei ţări mari şi interesante, ai cărei nobili locuitori, chiar când aparţin claselor celor mai de jos, sunt, după expresia prinţului Saltîkov, „plus fins et plus adroits que les italiens“ [„mai fini şi mai îndemânatici decât italienii“], a acestei ţări ai cărei fii compensează printr-o anumită nobleţe calmă până şi supunerea lor şi, cu toată încetineala lor înnăscută, îi uimesc pe ofiţerii englezi cu curajul lor neînfricat, a acestei ţări care este leagănul limbilor noastre, al religiilor noastre, şi care în djat ne oferă tipul vechilor germani, iar în brahman tipul vechilor greci. <a href="javascript:void(0);" id="n284">[284]</a></p>', '<p>Nu mă pot despărţi de tema Indiei fără a face câteva observaţii finale.</p>', '<p><a id="cit118"></a>Profunda ipocrizie a civilizaţiei burgheze şi barbaria ei inerentă se dezvăluie limpede înaintea ochilor noştri de îndată ce privim această civilizaţie nu acasă la ea, unde îmbracă forme respectabile, ci în colonii, unde apare în toată goliciunea ei. Burghezia se pretinde a fi apărătoarea proprietăţii; dar săvârşit-a oare vreodată un partid revoluţionar revoluţii agrare ca cele înfăptuite în Bengal, Madras şi Bombay? N-a recurs oare burghezia în India la metode de şantaj odios, ca să folosim o expresie a lordului Clive, acest tâlhar de mare anvergură, acolo unde simpla corupţie nu a fost suficientă pentru a-i satisface rapacitatea? În timp ce în Europa trăncănea despre sfinţenia inviolabilă a datoriei publice, n-a confiscat ea oare în India dividendele rajahilor care-şi investiseră averea particulară chiar în hârtii de valoare ale companiei? Oare în timp ce lupta împotriva revoluţiei franceze sub pretextul apărării „sfintei noastre religii“, n-a interzis ea propovăduirea creştinismului în India şi oare n-a transformat ea într-o afacere omorurile şi prostituţia practicate în templul lui Juggernaut, pentru a putea stoarce bani de la cei care veneau în pelerinaj la templele din Orissa şi Bengal? Iată cine sunt apărătorii „proprietăţii, ordinii, familiei şi religiei“!</p>', '<p>Efectele pustiitoare pe care industria engleză le-a avut asupra Indiei, ţară de mărimea Europei, cu o suprafaţă de 150.000.000 de acri, sunt vădite şi zguduitoare. Dar nu trebuie să uităm că ele nu sunt decât o consecinţă organică a întregului sistem de producţie existent în zilele noastre. La baza acestei producţii se află domnia atotputernică a capitalului. Centralizarea capitalului este absolut necesară pentru existenţa capitalului ca forţă de sine stătătoare. Influenţa distrugătoare a acestei centralizări asupra pieţelor din toate ţările nu face decât să dea la iveală, în proporţii gigantice, legile organice inerente economiei politice, legi care acţionează astăzi în orice oraş civilizat. Perioada burgheză a istoriei este menită să creeze baza materială a unei lumi noi: să dezvolte, pe de o parte, relaţiile mondiale bazate pe interdependenţa întregii omeniri, precum şi mijloacele necesare pentru întreţinerea acestor relaţii, iar pe de altă parte să dezvolte forţele de producţie ale omului şi să asigure transformarea producţiei materiale într-o dominaţie a omului asupra forţelor naturii, înfăptuită cu ajutorul ştiinţei. Industria burgheză şi comerţul burghez creează aceste condiţii materiale ale unei lumi noi în acelaşi mod în care revoluţiile geologice au creat scoarţa pământului. Abia după ce o mare revoluţie socială va lua în stăpânire realizările epocii burgheze — piaţa mondială şi forţele de producţie moderne — şi le va supune controlului comun al celor mai înaintate popoare, abia atunci progresul uman va înceta să fie asemenea acelui hidos idol păgân care nu voia să bea nectar decât din ţestele celor ucişi.</p>'],
'idChr': '4.06.02text',
'title': `Rezultatele viitoare ale stăpânirii britanice în India`,
'info': 'Marx (1853): Rezultatele viitoare ale stăpânirii britanice în India',
},
{'year': '1857',
'image': 'marx',
'content': ['<h6 style="text-align: center;">Răscoala din India</h6>', '<p class="right" style="text-align: right;">Londra, 4 septembrie 1857</p>', '<p>Actele de violenţă la care s-au dedat sipaii răsculaţi în India sunt într-adevăr îngrozitoare, respingătoare, inimaginabile; asemenea violenţe se întâlnesc de obicei numai în timpul insurecţiilor, al războaielor cu caracter naţional, rasial şi, în special, în timpul războaielor religioase, într-un cuvânt ne aflăm în faţa unor violenţe de genul celor pe care respectabila Anglie le aproba întotdeauna când erau săvârşite de vendeeni împotriva „albaştrilor“, de spanioli în războaiele de guerillă împotriva francezilor atei, de sârbi împotriva vecinilor lor germani şi unguri, de croaţi împotriva răsculaţilor de la Viena, de garda mobilă a lui Cavaignac sau de mercenarii bonapartişti din societatea 10 decembrie împotriva fiilor şi fiicelor proletariatului francez. <a href="javascript:void(0);" id="n285">[285]</a> Dar, oricât de respingătoare ar fi actele de violenţă ale sipailor, ele nu reprezintă decât reflectarea, într-o formă concentrată, a metodelor folosite de însăşi Anglia în India, nu numai în perioada întemeierii imperiului ei oriental, ci chiar în ultimul deceniu al îndelungatei ei dominaţii. Pentru a caracteriza această dominaţie ajunge să spunem că tortura a constituit o parte integrantă a politicii financiare engleze. În istoria omenirii există un fel de răzbunare şi, potrivit legii răzbunării istorice, arma acesteia este făurită nu de asuprit, ci chiar de asupritor.</p>', '<p>Prima lovitură pe care a primit-o monarhia franceză i-a fost dată de nobilime, nu de ţărănime. Nu raiaţii chinuiţi, umiliţi şi jefuiţi de englezi, ci sipaii echipaţi, hrăniţi, răsfăţaţi, îngrăşaţi şi răzgâiaţi de englezi au pornit răscoala din India. Pentru a găsi atrocităţi similare cu cele săvârşite de sipai nu este nevoie să facem o incursiune în evul mediu, cum procedează unele ziare londoneze, ba nici măcar să ieşim din cadrul istoriei Angliei contemporane. Ajunge să studiem primul război împotriva Chinei, un eveniment petrecut, cum s-ar zice, ieri. În acest război, soldăţimea engleză a comis orori pur şi simplu pentru a se distra; furia ei nu a fost nici sanctificată de un fanatism religios, nici înteţită de ura împotriva unor cuceritori aroganţi, nici provocată de rezistenţa îndârjită a unui duşman eroic. Femei violate, copiii lor trecuţi prin ascuţişul săbiilor, sate întregi incendiate — fapte arătate nu de mandarini, ci recunoscute de înşişi ofiţerii britanici —, toate acestea au fost săvârşite atunci exclusiv dintr-o frenezie dezlănţuită.</p>', '<p>Şi în actuala catastrofă ar fi o greşeală grosolană să se presupună că toate cruzimile pornesc numai de la sipai, iar englezii ar fi personificarea bunătăţii şi a omeniei. Scrisorile ofiţerilor britanici sunt pline de venin. Într-o scrisoare din Peshawar, un ofiţer descrie cum a fost dezarmat regimentul 10 cavalerie neregulată pentru că a refuzat să execute ordinul de a ataca regimentul indigen 55 infanterie. El era foarte încântat că soldaţii n-au fost numai dezarmaţi, ci şi dezbrăcaţi şi descălţaţi, iar apoi, după ce li s-au dat câte 12 pence de om, au fost duşi la malul fluviului, aşezaţi în bărci şi alungaţi în josul Indului; autorul scrisorii jubilează la gândul că fiecare dintre ei îşi putea găsi moartea în bulboanele apei. Un alt ofiţer relatează că, într-o noapte, câţiva locuitori din Peshawar au stârnit o alarmă cu prilejul unei nunţi (potrivit unui obicei naţional), făcând să explodeze nişte mici mine umplute cu praf de puşcă; în dimineaţa următoare vinovaţii au fost legaţi şi</p>', '<blockquote>„au primit o mamă de bătaie pe care n-o vor uita aşa curând“.</blockquote>', '<p>Din Pindi s-a primit ştirea că trei căpetenii indigene pun la cale un complot. Drept răspuns, sir John Lawrence a ordonat să se trimită acolo un spion care să se strecoare la adunarea lor. Pe baza raportului înaintat de spion, sir John a dat un al doilea ordin: „Să fie spânzuraţi“. Căpeteniile au fost spânzurate. Un funcţionar civil din Allahabad scrie:</p>', '<blockquote>„Avem drept de viaţă şi de moarte asupra indigenilor şi vă asigurăm că suntem necruţători“.</blockquote>', '<p>Un alt funcţionar din aceeaşi localitate comunică:</p>', '<blockquote>„Nu trece o zi în care să nu spânzurăm 10—15 oameni (locuitori paşnici)“.</blockquote>', '<p>Un ofiţer scrie entuziasmat:</p>', '<blockquote>„Holmes îi spânzură cu duzinile, straşnic tip!“</blockquote>', '<p>Un altul, referindu-se la faptul că un mare număr de indigeni au fost spânzuraţi fără judecată, exclamă: „Grozav ne-am mai distrat!“ Un al treilea scrie:</p>', '<blockquote>„Pe indigeni îi judecăm sumar, fără să ne mai dăm jos de pe cai, şi pe orice om oacheş care ne cade în mână îl spânzurăm sau îl împuşcăm“.</blockquote>', '<p>Din Benares ni se comunică că 30 de zamindari <a href="javascript:void(0);" id="n286">[286]</a> au fost spânzuraţi din simpla bănuială că ar simpatiza cu compatrioţii lor şi sate întregi au fost arse până-n temelii sub acelaşi pretext. Un ofiţer din Benares a cărui scrisoare a fost publicată în ziarul londonez „Times“ scrie:</p>', '<blockquote>„În ciocnirile lor cu indigenii, soldaţii europeni devin adevăraţi diavoli“.</blockquote>', '<p>Şi să nu uităm că, în timp ce atrocităţile englezilor sunt înfăţişate drept acte de vitejie militară şi relatate simplu, laconic, fără toate acele amănunte odioase, violenţele indigenilor, destul de înfiorătoare şi ele, sunt cu bună ştiinţă exagerate. De pildă, cine este autorul descrierii amănunţite, apărute mai întâi în „Times“, iar apoi în toată presa londoneză, a atrocităţilor comise la Delhi şi Meerut? Un pastor laş din Bangalor — în Maisur —, la o distanţă de peste 1.000 de mile de locul acţiunii. Ştirile în legătură cu adevăratele evenimente de la Delhi dovedesc că imaginaţia pastorului englez este în stare să născocească orori şi mai mari decât fantezia sălbatică a răsculatului hindus. Tăierea nasurilor, a sânilor etc., într-un cuvânt oribilele mutilări comise de sipai, lezează, fireşte, mult mai mult sensibilitatea europenilor decât bombardarea cu ghiulele încinse a locuinţelor din Canton, ordonată de secretarul Asociaţiei păcii din Manchester, sau arderea, din ordinul unui mareşal francez, a arabilor închişi într-o peşteră, sau bătaia până la sânge cu biciul cu nouă cozi aplicată soldaţilor britanici din ordinul curţilor marţiale, sau alte procedee „umane“ la care se recurge în coloniile britanice de deţinuţi. Cruzimea, ca orice alt lucru, îşi are moda ei, care se schimbă în funcţie de timp şi loc. Eruditul Cezar povesteşte cu sinceritate cum, din ordinul lui, li s-a smuls mâna dreaptă multor mii de războinici gali. Lui Napoleon i-ar fi fost ruşine să facă aşa ceva. El prefera să-şi trimită propriile sale regimente franceze bănuite că ar avea vederi republicane pe insula San Domingo, unde erau ucise de negri sau secerate de epidemii.</p>', '<p>Oribilele mutilări comise de sipai amintesc de practicile Imperiului creştin bizantin, sau de prevederile codului penal al împăratului Carol Quintul, sau de pedepsele prevăzute pentru înaltă trădare în Anglia, aşa cum le-a descris încă judecătorul Blackstone. <a href="javascript:void(0);" id="n287">[287]</a> Hinduşilor, din care religia a făcut nişte virtuoşi ai artei autoflagelării, aceste torturi la care sunt supuşi duşmanii poporului şi religiei lor li se par absolut fireşti, dar şi mai fireşti trebuie să li se pară englezilor, care până de curând storceau încă venituri din serbările în cinstea lui Juggernaut, încurajând şi patronând sângeroasele ritualuri ale unei religii a cruzimii.</p>', '<p>Urletele frenetice ale „vechiului ziar «Times», însetat de sânge“, cum l-a denumit Cobbett, rolul personajului furibund dintr-o operă a lui Mozart asumat de acest ziar, personaj care într-o arie foarte melodioasă se desfată la gândul că mai întâi îşi va spânzura duşmanul, apoi îl va frige, apoi îl va tăia în bucăţele, apoi îl va străpunge şi, în sfârşit, îl va jupui de viu, <a href="javascript:void(0);" id="n288">[288]</a> tendinţa permanentă a lui „Times“ de a aţâţa setea de răzbunare, ducând-o până la ultima ei expresie, — toate acestea ar putea să pară o simplă prostie dacă îndărătul patosului tragic nu s-ar întrevedea limpede salturile lui de saltimbanc. Ziarul londonez „Times“ îşi exagerează rolul nu numai sub influenţa panicii. El oferă un nou subiect de comedie — subiect care i-a scăpat din vedere până şi lui Molière, şi anume Tartuffe răzbunătorul. În realitate el nu vrea decât să facă reclamă efectelor publice şi să ferească guvernul de atacuri. Deoarece zidurile oraşului Delhi nu s-au prăbuşit, ca zidurile Ierichonului, la o simplă suflare a vântului, era nevoie ca, asurzindu-l pe John Bull cu strigăte de răzbunare, să-l facă să uite că guvenul lui poartă răspunderea pentru calamităţile care s-au produs, cât şi pentru faptul că aceste calamităţi au putut lua asemenea proporţii.</p>'],
'idChr': '4.06.03text',
'title': `Răscoala din India`,
'info': 'Marx (1857): Răscoala din India',
},
{'year': '1881',
'image': 'marxo',
'content': ['<h6 style="text-align: center;">Situaţia în 1881</h6>', '<p class="mid" style="text-align: center;">Marx către Nikolai Franţevici Danielson</p>', '<p class="right" style="text-align: right;">19 februarie 1881\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În <i>India</i>, guvernul britanic va avea de făcut faţă unor complicaţii serioase, dacă nu chiar unei răscoale generale. Ceea ce englezii primesc anual de la hinduşi sub formă de rente, dividende la căile ferate, care nu le sunt de nici un folos hinduşilor, sub formă de pensii pentru militari şi funcţionari civili, ceea ce storc ei din ţară pentru războiul din Afganistan şi pentru alte războaie etc. etc. — ceea ce iau fără <i>a da nimic în schimb</i>, făcând complet abstracţie de ceea ce îşi însuşesc anual <i>în interiorul</i> Indiei — am în vedere deci numai <i>valoarea mărfurilor</i> pe care India trebuie să le trimită anual <i>pe gratis</i> în Anglia — însumează <i>mai mult decât întregul venit al celor 60.000.000 de muncitori agricoli şi industriali din India!</i> Este un proces de exploatare la sânge care cere răzbunare! Anii de foamete se succed în goană unul după altul, iar foametea atinge <i>proporţii</i> pe care până acum Europa nu şi le putea imagina! În prezent se pune la cale o conspiraţie serioasă la care iau parte, laolaltă, hinduşi şi musulmani. Guvernul britanic este informat că „se coace“ ceva, dar capetele astea seci (mă refer la domnii din guvern), idiotizate de propriul lor mod parlamentar de a discuta şi a gândi, nu vor nici măcar să se lămurească şi să realizeze complet proporţiile pericolului care-i ameninţă. Să înşeli pe alţii şi, implicit, să te înşeli singur — iată în ce constă <i>înţelepciunea parlamentară!</i> Tant mieux [cu atât mai bine]!</p>'],
'idChr': '4.06.04text',
'title': `Situaţia în 1881`,
'info': 'Marx (1881): Către Nikolai Franţevici Danielson',
},
{'year': '1874',
'image': 'engels',
'content': ['<h6 style="text-align: center;">Cu privire la problema socială în Rusia</h6>', '<p>În legătură cu această problemă, d-l Tkaciov spune muncitorilor germani că în ceea ce priveşte Rusia eu dau dovadă nu doar de „vagi cunoştinţe“, ci, mai degrabă, de o totală „ignoranţă“; de aceea el se simte obligat să le explice adevărata stare de lucruri şi, mai ales, să le arate motivele pentru care tocmai acum o revoluţie socială în Rusia ar fi o joacă de copil, că acolo ea ar fi mult mai uşor de realizat decât în apusul Europei.</p>', '<blockquote>„E drept că în Rusia nu există proletariat orăşenesc; în schimb nu există nici burghezie... Muncitorii noştri vor avea de luptat numai împotriva <i>puterii politice, puterea capitalului</i> fiind la noi încă în germene. Iar dv., domnule, ştiţi prea bine că lupta împotriva puterii politice este mult mai uşoară decât lupta împotriva puterii capitalului“.</blockquote>', '<p>Revoluţia spre care tinde socialismul modern înseamnă, pe scurt, victoria proletariatului asupra burgheziei şi reorganizarea societăţii pe calea lichidării tuturor deosebirilor de clasă. Pentru aceasta este nevoie nu numai de proletariat, care să înfăptuiască această revoluţie, ci şi de burghezie, în ale cărei mâini forţele de producţie sociale s-au dezvoltat într-atât, încât să permită lichidarea definitivă a deosebirilor de clasă. Adeseori, nici la sălbatici şi semisălbatici nu există deosebiri de clasă, şi fiecare popor a trecut printr-un asemenea stadiu. Şi nu ne poate trece prin minte să restabilim acest stadiu pentru simplul motiv că, o dată cu dezvoltarea forţelor de producţie sociale, el generează în mod necesar deosebirile de clasă. Numai la un anumit grad de dezvoltare, foarte înalt chiar şi pentru condiţiile de astăzi, a forţelor de producţie sociale va fi posibil ca producţia să atingă un asemenea nivel, încât desfiinţarea deosebirilor de clasă să poată constitui un progres real, să fie durabilă, fără a duce la o stagnare sau chiar la un regres în modul de producţie social. Abia în mâinile burgheziei forţele de producţie au atins acest grad. Prin urmare, <a id="cit96"></a>burghezia este şi în această privinţă o condiţie prealabilă tot atât de necesară a revoluţiei socialiste, ca şi proletariatul însuşi. De aceea, un om care este în stare să afirme că această revoluţie poate fi înfăptuită mai uşor într-o ţară în care, <i>e drept</i>, nu există proletariat, <i>în schimb</i> nu există nici burghezie, dovedeşte că mai trebuie să înveţe abece-ul socialismului.</p>', '<p>Prin urmare, situaţia muncitorilor ruşi care, după cum spune însuşi d-l Tkaciov, sunt „muncitori agricoli şi deci nu proletari, ci <i>proprietari“</i> este mai uşoară pentru că vor avea de luptat nu împotriva puterii capitalului, ci „doar împotriva puterii politice“, împotriva statului rus. Iar acest stat</p>', '<blockquote>„apare numai din depărtare ca o forţă... El nu are rădăcini în viaţa economică a poporului; el nu întruchipează interesele nici unei stări sociale... La voi, statul nu este o forţă fictivă. El se sprijină cu amândouă picioarele pe capital; el întruchipează (!!) anumite interese economice... La noi, lucrurile se prezintă tocmai invers; forma noastră socială îşi datorează existenţa statului, statului care, ca să zic aşa, e suspendat în aer, nu are nimic comun cu rânduielile sociale existente şi îşi are rădăcinile în trecut, iar nu în prezent“.</blockquote>', '<p>Nu ne vom opri asupra reprezentării confuze că interesele economice pentru <i>a se întruchipa</i> ar avea nevoie de stat, pe care ele însele îl creează, sau la afirmaţia îndrăzneaţă că forma socială rusă (din care face parte şi proprietatea în obşte a ţăranilor) şi-ar datora existenţa statului, sau la afirmaţia contradictorie că acest stat „nu are nimic comun“ cu rânduielile sociale existente, care sunt, cică, propria sa creaţie. Preferăm să ne ocupăm mai întâi de acest „stat suspendat în aer“, care nu reprezintă interesele nici unei stări sociale.</p>', '<p>În Rusia europeană ţăranii stăpânesc 105.000.000 de deseatine, nobilii (cum îi numesc pe scurt pe marii moşieri) 100.000.000 de deseatine de pământ, din care aproximativ jumătate sunt deţinute de 15.000 de nobili, fiecare dintre ei posedând astfel, în medie, 3.300 de deseatine. Suprafaţa de pământ aflată în stăpânirea ţăranilor este deci cu puţin mai mare decât cea aflată în stăpânirea nobilimii. Nobilii, după cum se vede, nu au nici cel mai mic interes în menţinerea statului rus, care apără proprietatea lor asupra unei jumătăţi de ţară. Mai departe. Ţăranii plătesc anual, pentru jumătatea lor, 195.000.000 de ruble impozit funciar, nobilii — 13.000.000! Pământurile nobililor sunt în medie de două ori mai fertile decât cele ale ţăranilor, deoarece la împărţirea făcută cu prilejul răscumpărării clăcilor statul a luat ţăranilor şi a atribuit nobililor nu numai mai multe pământuri, dar şi cel mai bun pământ; iar pentru pământurile lor, de cea mai proastă calitate, ţăranii au fost obligaţi să plătească nobililor preţul pământului de cea mai bună calitate. Şi nobilimea rusă nu este interesată în menţinerea statului rus!</p>', '<p>Ca urmare a răscumpărării, ţăranii — în masă — au ajuns într-o stare de mizerie cu totul insuportabilă. Nu numai că li s-a luat partea cea mai mare de pământ şi cel mai bun pământ, astfel că în toate regiunile fertile ale imperiului, având în vedere condiţiile agriculturii ruseşti, loturile ţărăneşti sunt mult prea mici pentru a le asigura traiul. Nu numai că ţăranii au plătit pentru aceste pământuri o sumă exagerată, pe care statul le-a avansat-o şi pentru care ei trebuie să-i plătească acum dobânzi şi să o achite treptat. Nu numai că aproape întreaga povară a impozitului funciar apasă pe umerii lor, în timp ce nobilimea este aproape cu totul scutită, astfel că impozitul funciar singur înghite, ba chiar depăşeşte, întreaga valoare a rentei funciare pe care o aduce pământul ţărănesc, iar toate celelalte plăţi pe care trebuie să le facă ţăranul, şi despre care vom vorbi mai jos, sunt scăzăminte directe din acea parte a venitului ţăranului care reprezintă salariul său. Mai mult decât atât. La impozitul funciar, la dobânzile şi la ratele de amortizare a avansului acordat de stat se mai adaugă, după introducerea noii administraţii locale, şi impozitele guberniale şi judeţene. Urmarea esenţială a acestei „reforme“ a fost o nouă împovărare fiscală a ţăranilor. Statul şi-a păstrat în întregime veniturile, dar a trecut o mare parte din cheltuieli asupra guberniilor şi judeţelor, care au instituit pentru acoperirea acestora noi impozite, iar în Rusia, de regulă, stările sociale suprapuse sunt aproape scutite de impozite, pe când ţăranul plăteşte aproape totul.</p>', '<p>O asemenea situaţie este parcă anume creată pentru cămătari, şi, dat fiind talentul aproape fără egal al ruşilor pentru negoţul de tarabă, pentru folosirea conjuncturilor favorabile şi pentru înşelătoria inseparabilă legată de aceasta — însuşi Petru I spunea că un rus dă gata trei evrei —, cămătarul este omniprezent. Când se apropie termenul de plată a impozitelor, apare cămătarul, chiaburul — adeseori un ţăran bogat din aceeaşi comună — şi îi oferă bani gheaţă. Ţăranul are nevoie de bani cu orice preţ şi este silit să accepte condiţiile cămătarului fără să crâcnească. Astfel, el se afundă tot mai mult în datorii şi are tot mai mult nevoie de bani gheaţă. Când se strânge recolta, apare negustorul de grâne; nevoia de bani îl sileşte pe ţăran să vândă o parte din grâul de care el şi familia sa au nevoie pentru trai. Negustorul de grâne răspândeşte zvonuri false care fac să scadă preţul, plăteşte un preţ mic, ba adeseori şi pe acesta îl plăteşte parţial în tot felul de mărfuri socotite la un preţ ridicat, căci şi sistemul de troc este foarte răspândit în Rusia. După cum se vede, la baza marelui export de cereale al Rusiei stă nemijlocit foametea populaţiei ţărăneşti. Un alt mod de a-i exploata pe ţărani este acesta: un speculant ia în arendă de la guvern pentru mai mulţi ani pământ din domeniile statului, îl cultivă el însuşi atâta timp cât dă recolte bune fără a necesita îngrăşăminte; apoi îl împarte în loturi şi dă în arendă pământul secătuit, cu rentă mare, ţăranilor din vecinătate care n-o scot la capăt cu peticul lor de pământ. Pe lângă sistemul englez de troc amintit mai sus întâlnim aici o copie fidelă a middleman-ului [mijlocitor (mare arendaş care la rândul lui dă în arendă loturi mici)] irlandez. Într-un cuvânt, nu există ţară în care, în pofida primitivismului societăţii burgheze, parazitismul capitalist să fie atât de dezvoltat ca în Rusia, unde el a prins în plasa lui întreaga ţară, întreaga masă a poporului. Şi toate aceste lipitori care exploatează la sânge pe ţărani să nu fie interesate în menţinerea statului rus, ale cărui legi şi tribunale apără afacerile lor murdare şi rentabile?</p>', '<p>Marea burghezie din Petersburg, Moscova, Odesa, care în ultimii zece ani s-a dezvoltat nemaipomenit de repede, în special datorită construcţiilor de căi ferate, şi care a participat cu atâta zel la afacerile veroase din ultimii ani, toţi aceşti exportatori de cereale, de cânepă, in, seu, ale căror afaceri se întemeiază pe de-a-ntregul pe mizeria ţăranilor, toată marea industrie rusă, care există numai datorită tarifelor vamale protecţioniste acordate ei de stat, toate aceste elemente influente ale populaţiei, elemente care cresc cu repeziciune, să nu fie ele oare interesate în menţinerea statului rus? Să nu mai vorbim de armata de funcţionari care inundă şi spoliază Rusia şi care formează aici o adevărată castă. Şi când, cu toate acestea, d-l Tkaciov ne asigură că statul rus „nu are rădăcini în viaţa economică a poporului, că nu întruchipează interesele nici unei stări sociale“, că „este suspendat în aer“, suntem tentaţi să spunem că nu statul rus, ci mai degrabă d-l Tkaciov este suspendat în aer.</p>', '<p>Este limpede că de la eliberarea din iobăgie, situaţia ţăranilor ruşi a devenit insuportabilă şi că ea nu mai poate persista mult timp, că chiar şi numai din acest motiv în Rusia revoluţia se apropie. Se pune numai problema: care poate fi, care va fi rezultatul acestei revoluţii? D-l Tkaciov spune că ea va fi o revoluţie socială. Aceasta e pură tautologie. Orice revoluţie adevărată este o revoluţie socială prin faptul că instaurează dominaţia unei clase noi, dându-i posibilitatea să transforme societatea după chipul şi asemănarea ei. Dar d-l Tkaciov vrea să spună că ea va fi o revoluţie socialistă, că ea va introduce în Rusia forma socială spre care tinde socialismul din apusul Europei încă înainte ca noi s-o fi realizat în Apus — şi aceasta în condiţiile unor rânduieli sociale în care proletariatul şi burghezia se întâlnesc abia sporadic şi pe o treaptă de dezvoltare inferioară! Şi că ea n-ar fi imposibilă pentru că ruşii sunt, ca să spunem aşa, poporul ales al socialismului şi pentru că în Rusia există arteluri şi proprietatea în obşte asupra pământului!</p>', '<p>Artelul, pe care d-l Tkaciov îl pomeneşte doar în treacăt, dar asupra căruia ne vom opri aici, deoarece încă de pe vremea lui Herzen unii ruşi îi atribuie un rol misterios, este un gen de asociere foarte răspândit în Rusia, forma cea mai simplă de cooperaţie liberă, aşa cum apare la popoarele de vânători. Cuvântul şi noţiunea de artel nu sunt de origine slavă, ci tătară. Ambele se găsesc la kirghizi, iakuţi etc., pe de o parte, ca şi la laponi, neneţi şi la alte popoare finice, pe de altă parte. <a href="javascript:void(0);" id="n289">[289]</a> De aceea, artelul s-a dezvoltat în Rusia iniţial în nord şi în est prin contactul cu finlandezii şi tătarii, şi nu în sud-vest. Clima aspră impune diferite activităţi industriale, iar inexistenţa unor aşezări urbane mai dezvoltate şi lipsa de capital sunt înlocuite pe cât posibil prin această formă de cooperaţie. Una dintre trăsăturile cele mai caracteristice ale artelului, răspunderea solidară a membrilor ei faţă de terţi, a avut iniţial la bază rudenia de sânge, precum şi răspunderea reciprocă (Gewere) la vechii germani, răzbunarea sângelui etc. De altfel, în Rusia cuvântul artel se întrebuinţează nu numai pentru orice fel de activitate comună, ci şi pentru instituţii publice. <a href="javascript:void(0);" id="n290">[290]</a> În artelurile muncitoreşti se alege întotdeauna un conducător (staroste, cel mai în vârstă), care îndeplineşte funcţiile de casier, contabil etc. şi, la nevoie, şi pe aceea de administrator, şi care primeşte un salariu special. Asemenea arteluri se formează:</p>', '<blockquote>1. pentru întreprinderi vremelnice, care se dizolvă de îndată ce şi-au îndeplinit scopul;<br/>2. din oameni care au aceeaşi îndeletnicire, de pildă hamali etc.;<br/>3. pentru întreprinderi industriale permanente propriu-zise.</blockquote>', '<p>Ele se constituie pe baza unui contract semnat de către toţi membrii. Dacă însă aceşti membri nu au capitalul necesar, ceea ce se întâmplă adesea, de pildă în artelurile de produse lactate şi în cele pescăreşti (pentru cumpărarea de năvoade, bărci etc.), atunci artelul încape pe mâinile cămătarului, care avansează, contra unor dobânzi mari, suma necesară, însuşindu-şi de aici înainte cea mai mare parte a venitului realizat prin munca membrilor artelului. Şi mai sălbatic sunt însă exploatate artelurile ai căror membri se angajează în bloc ca muncitori salariaţi la un întreprinzător. Ele îşi conduc singure activitatea industrială, economisind astfel capitalistului cheltuielile de supraveghere. Acesta închiriază membrilor artelului cocioabe pentru locuit şi le dă pe credit alimente, cu care prilej se practică din nou cel mai odios troc. Într-o asemenea situaţie se găsesc muncitorii forestieri şi gudronarii din gubernia Arhanghelsk, muncitorii de la multe întreprinderi din Siberia etc. (comp. Flerovski: „Situaţia clasei muncitoare din Rusia“, Petersburg, 1869)... Astfel, artelul serveşte aici drept mijloc care <i>înlesneşte</i> în mare măsură capitalistului să-i exploateze pe muncitorii salariaţi. Pe de altă parte, există însă şi arteluri care folosesc ele însele muncitori salariaţi <i>fără</i> ca aceştia să fie membri ai asociaţiei.</p>', '<p>Vedem deci că artelul este o formă de asociaţie cooperatistă apărută în mod spontan. De aceea ea este încă foarte nedezvoltată şi, ca atare, nu are nicidecum un caracter exclusiv rus sau chiar slav. Asemenea asociaţii se formează oriunde este nevoie, de pildă în Elveţia la întreprinderile de produse lactate, în Anglia la cele de prelucrare a peştelui, unde ele sunt chiar foarte variate. Săpătorii silezieni (germani, nu polonezi) care în deceniul al 5-lea au construit un număr atât de mare de căi ferate în Germania erau organizaţi în adevărate arteluri. Preponderenţa acestei forme în Rusia dovedeşte, desigur, existenţa în sânul poporului rus a unei puternice înclinaţii pentru asociere, dar nu dovedeşte nici pe departe capacitatea lui de a face, cu ajutorul acestei înclinaţii, un salt direct de la artel la orânduirea socială socialistă. Pentru un asemenea salt este nevoie, înainte de toate, ca artelul însuşi să fie capabil de dezvoltare, să-şi piardă caracterul spontan, care, precum am văzut, aduce mai mult folos capitalului decât muncitorilor, şi să se ridice <i>cel puţin</i> la nivelul asociaţiilor cooperatiste din apusul Europei. Dacă ar fi însă să-i dăm şi noi o dată crezare d-lui Tkaciov (ceea ce, după toate cele arătate mai sus, ar fi, ce-i drept, mai mult decât riscant), vedem că lucrurile nu stau aşa. Dimpotrivă, ne asigură el cu o mândrie cât se poate de caracteristică pentru punctul său de vedere:</p>', '<blockquote>„cât priveşte asociaţiile cooperatiste şi de credit de tip german (!), transplantate în mod artificial de curând în Rusia, ele au fost primite de majoritatea muncitorilor noştri cu o totală indiferenţă şi au înregistrat aproape pretutindeni un fiasco“.</blockquote>', '<p>Asociaţia cooperatistă modernă a dovedit, cel puţin, că poate practica cu folos pe cont propriu marea industrie (filaturile şi ţesătoriile din Lancashire). Până acum însă am văzut nu numai că artelul nu este în stare de aşa ceva, ci că este distrus în mod inevitabil de marea industrie dacă nu se dezvoltă.</p>', '<p>Proprietatea în obşte a ţăranilor ruşi a fost descoperită pe la 1845 de consilierul de stat prusian Haxthausen, care a trâmbiţat-o în toată lumea ca ceva excepţional, deşi Haxthausen ar fi putut găsi în patria sa westfalică destule rămăşiţe de acest fel şi, în calitate de funcţionar public, era chiar obligat să le cunoască bine. Herzen, el însuşi moşier rus, a trebuit să afle de la Haxthausen că ţăranii săi stăpâneau pământul în comun şi a folosit această împrejurare pentru a-i înfăţişa pe ţăranii ruşi ca adevăraţii purtători ai socialismului, comunişti înnăscuţi, spre deosebire de muncitorii din Apusul îmbătrânit şi intrat în putrefacţie, care abia acum se chinuiesc să-şi însuşească în mod artificial socialismul. Bakunin a preluat această descoperire de la Herzen, iar d-l Tkaciov de la Bakunin. Să-l auzim pe d-l Tkaciov:</p>', '<blockquote>„Poporul nostru... în marea lui majoritate... este pătruns de principiile proprietăţii în obşte; el este, dacă ne putem exprima astfel, comunist din instinct, prin tradiţie. Ideea proprietăţii colective se îmbină atât de strâns cu întreaga concepţie despre lume a poporului rus“ (vom vedea îndată cât de vastă este lumea ţăranului rus), „încât acum, când guvernul începe să înţeleagă că această idee este incompatibilă cu principiile unei societăţi «bine orânduite» şi în numele acestor principii vrea să introducă în conştiinţa şi în viaţa poporului ideea proprietăţii individuale, poate realiza acest lucru numai cu ajutorul baionetelor şi al cnutului. De aici reiese limpede că poporul nostru, în pofida ignoranţei sale, este mult mai aproape de socialism decât popoarele din apusul Europei, deşi acestea sunt mai culte“.</blockquote>', '<p>În realitate, proprietatea comunitară asupra pământului este o instituţie pe care o găsim pe o treaptă de dezvoltare inferioară la toate popoarele indo-europene, din India până în Irlanda, şi chiar la malaiezii care se dezvoltă sub influenţă indiană, de pildă în Java. Încă în 1608 proprietatea în obşte asupra pământului, care exista de drept în nordul Irlandei, cucerit nu demult de englezi, a servit acestora drept pretext pentru a declara pământul fără stăpân şi a-l confisca, ca atare, în folosul coroanei. În India mai există şi acum o serie întreagă de forme ale proprietăţii în obşte. În Germania, ea a fost un fenomen general, pământurile comunitare care se mai întâlnesc pe alocuri fiind rămăşiţe ale acesteia; în special în regiunile muntoase se mai întâlnesc adeseori urme vizibile: reîmpărţiri periodice ale pământului obştii etc. Dovezi şi amănunte mai precise cu privire la vechea proprietate comunitară germană se pot găsi într-o serie de scrieri ale lui <i>Maurer</i>, care sunt clasice în această problemă. În apusul Europei, precum şi în Polonia şi Malorusia, această proprietate comunitară a devenit, pe o anumită treaptă a dezvoltării sociale, o cătuşă, o frână pentru producţia agricolă şi a fost încetul cu încetul înlăturată. În Velicorusia (adică în Rusia propriu-zisă), în schimb, ea s-a menţinut până în prezent, dovedind prin aceasta în primul rând că producţia agricolă şi relaţiile sociale de la sate care îi corespund se mai află încă aici pe o treaptă de dezvoltare foarte joasă, ceea ce este pe deplin confirmat de realitate. Ţăranul rus trăieşte şi se mişcă numai în cadrul obştii sale; tot restul lumii nu există pentru el decât în măsura în care se contopeşte cu obştea sa. Acest lucru este atât de adevărat, încât în limba rusă unul şi acelaşi cuvânt „mir“ înseamnă, pe de o parte, „lume“, iar pe de altă parte „obşte ţărănească“. „Ves mir“ — „lumea întreagă“ — înseamnă pentru ţăran adunarea membrilor obştii. Prin urmare, atunci când d-l Tkaciov vorbeşte de „concepţia despre <i>lume“</i> a ţăranului rus, el traduce, evident, în mod greşit cuvântul rus „mir“. O atare izolare totală a diferitelor obşti, care, ce-i drept, creează în toată ţara interese identice, dar diametral opuse intereselor comune, constituie baza firească a <i>despotismului oriental;</i> din India până în Rusia, oriunde a predominat această formă socială, ea l-a generat mereu, găsindu-şi completarea în el. Nu numai statul rus în genere, ci chiar şi forma lui specifică, despotismul ţarist, departe de a fi suspendat în aer, este produsul necesar şi logic al rânduielilor sociale din Rusia, cu care el, după spusele d-lui Tkaciov, „nu are nimic comun“! Dezvoltarea Rusiei pe linie <i>burgheză</i> ar distruge şi aici, încetul cu încetul, proprietatea în obşte, fără ca guvernul rus să fie nevoit să intervină cu „baionetele şi cnutul“. Şi aceasta cu atât mai mult, cu cât în Rusia ţăranii nu lucrează în comun pământul obştii urmând să-şi împartă doar produsul, cum se mai întâmplă în unele regiuni din India; dimpotrivă, pământul este reîmpărţit periodic între capii de familie, şi fiecare îşi cultivă partea sa. Aceasta creează posibilitatea ca starea materială a membrilor obştii să difere foarte mult; şi aşa şi este în realitate. Aproape pretutindeni printre membrii obştii există câţiva ţărani bogaţi, uneori milionari, care practică cămătăria jecmănind masa ţărănimii. Nimeni nu ştie mai bine acest lucru decât d-l Tkaciov. În timp ce vrea să-i facă pe muncitorii germani să creadă că ţăranilor ruşi, acestor comunişti din instinct şi prin tradiţie, nu li se poate scoate din cap „ideea proprietăţii colective“ decât cu cnutul şi baioneta, în broşura pe care a scris-o în limba rusă el povesteşte la p. 15:</p>', '<blockquote>„Din mijlocul ţăranilor se formează o clasă de <i>cămătari</i> (chiaburi), de <i>acaparatori</i> şi <i>arendaşi</i> de pământuri ţărăneşti şi moşiereşti — o aristocraţie ţărănească“.</blockquote>', '<p>Este vorba de aceeaşi categorie de lipitori descrisă pe larg mai sus.</p>', '<p>Cea mai grea lovitură a dat-o proprietăţii în obşte răscumpărarea clăcilor. Partea cea mai mare de pământ şi cel mai bun pământ a fost atribuit moşierilor; ţăranilor le-a rămas doar atât cât să-şi ducă zilele, adeseori nici măcar atât. Ba mai mult, pădurile au fost şi ele adjudecate moşierilor; lemnul de foc, de tâmplărie şi de construcţie, pe care mai înainte ţăranul putea să şi-l ia din pădure fără plată, el este astăzi obligat să-l cumpere. Astfel, ţăranul nu mai are acum decât bordeiul şi peticul său de pământ, fără nici un fel de mijloace pentru a-l cultiva, şi, de obicei, el nu posedă nici măcar atâta pământ încât să aibă asigurată întreţinerea sa şi a familiei sale de la o recoltă la alta. În aceste condiţii şi sub povara birurilor şi a cametei, proprietatea în obşte asupra pământului nu mai este o binefacere, ci o cătuşă. Ţăranii îşi părăsesc adeseori pământul şi fug din obşte cu sau fără familie, pentru a se întreţine din îndeletniciri sezoniere. <a href="javascript:void(0);" id="n291">[291]</a></p>', '<p>După cum se vede, în Rusia epoca de înflorire a proprietăţii în obşte a trecut demult şi, după toate aparenţele, asistăm la procesul de descompunere a acesteia. Nu încape nici o îndoială că există totuşi posibilitatea ca această formă socială să treacă la una superioară, admiţând că ea se va menţine până când condiţiile vor fi coapte pentru aceasta şi că se va dovedi capabilă de dezvoltare, în aşa fel încât ţăranii să nu mai lucreze pământul separat, ci în comun; <a href="javascript:void(0);" id="n292">[292]</a> există posibilitatea ca ţăranii ruşi să treacă nemijlocit la această formă superioară fără a mai parcurge stadiul intermediar al proprietăţii parcelare burgheze. Aceasta se poate întâmpla însă numai dacă în apusul Europei, încă înainte de descompunerea totală a proprietăţii în obşte, se va înfăptui cu succes revoluţia proletară, care va crea pentru ţăranul rus condiţiile necesare de trecere la forma superioară, în special cele materiale, de care el are nevoie pentru a realiza revoluţionarea întregului său sistem de agricultură legată în mod necesar de această trecere. D-l Tkaciov debitează deci pure inepţii când afirmă că ţăranii ruşi, deşi „proprietari“, sunt „mai aproape de socialism“ decât muncitorii lipsiţi de proprietate din apusul Europei. Exact invers. Singurul lucru care mai poate salva proprietatea de obşte rusă şi îi poate da posibilitatea de a trece la o formă nouă, cu adevărat viabilă, este revoluţia proletară din apusul Europei.</p>', '<p>Cu aceeaşi uşurinţă cu care tratează revoluţia economică, d-l Tkaciov o tratează şi pe cea politică. Poporul rus, perorează el, „protestează necontenit“ împotriva sclaviei, folosind diferite forme: „secte religioase... refuz de a plăti impozitele... bande de tâlhari“ (muncitorii germani se pot felicita pentru faptul că, potrivit acestei păreri, Schinderhannes <a href="javascript:void(0);" id="n293">[293]</a> este părintele social-democraţiei germane) „... incendieri... răscoale... şi, de aceea, poporul rus poate fi numit revoluţionar din instinct“. Prin urmare, d-l Tkaciov este convins că „ajunge să trezeşti în mai multe localităţi deodată sentimentul de nemulţumire şi îndârjirea care s-au acumulat şi care... clocotesc mereu în pieptul poporului nostru“. Atunci „unirea forţelor revoluţionare se va înfăptui <i>de la sine</i>, iar lupta... va trebui să aibă un deznodământ favorabil cauzei poporului. Necesitatea practică, instinctul de conservare“ vor crea atunci de la sine „o alianţă strânsă şi indestructibilă între obştile protestatare“.</p>', '<p>Nici că se poate imagina o revoluţie mai uşoară şi mai plăcută. Se trece la acţiune în trei-patru locuri deodată, iar „revoluţionarul din instinct“, „necesitatea practică“, „instinctul de conservare“ rezolvă „de la sine“ toate celelalte. Este cu totul inexplicabil, dată fiind această uşurinţă extraordinară, cum de n-a fost încă demult înfăptuită revoluţia, cum de n-a fost eliberat poporul şi Rusia transformată într-o ţară socialistă model.</p>', '<p>În realitate lucrurile stau cu totul altfel. Poporul rus, acest „revoluţionar din instinct“, a făcut, ce-i drept, nenumărate răscoale ţărăneşti izolate împotriva <i>nobilimii</i> şi împotriva unor funcţionari izolaţi, dar <i>niciodată împotriva ţarului</i>, exceptând cazul când un impostor s-a situat în fruntea poporului revendicând tronul. Ultima mare răscoală ţărănească care a avut loc în timpul Ecaterinei a II-a a fost posibilă numai datorită faptului că Emelian Pugaciov s-a dat drept soţul ei, drept Petru al III-lea, care nu ar fi fost asasinat de către soţia sa, ci detronat şi băgat la închisoare, de unde evadase. Pentru ţăranul rus, dimpotrivă, ţarul este dumnezeu pe pământ: „Bog vîsok, ţar daliok“, „dumnezeu e sus, iar ţarul e departe“, este strigătul său de deznădejde. Nu încape nici o îndoială că masa populaţiei ţărăneşti, mai ales de la răscumpărarea clăcilor, a fost pusă într-o situaţie care îi impune tot mai mult lupta împotriva guvernului şi împotriva ţarului; dar basmul cu „revoluţionarul din instinct“, d-l Tkaciov să-l spună altora.</p>', '<p>Şi în afară de aceasta, chiar <i>dacă</i> masa ţăranilor ruşi ar fi cât se poate de revoluţionară din instinct, chiar <i>dacă</i> am presupune că revoluţiile se pot face la comandă, aşa cum se face o bucată de stambă înflorată sau un samovar, chiar atunci, mă întreb, îi este îngăduit unui om care a trecut de vârsta de 12 ani să aibă o imagine atât de arhipuerilă despre felul cum se desfăşoară o revoluţie, ca în cazul de faţă? Şi să nu uităm că toate acestea au fost scrise după ce prima revoluţie confecţionată după această reţetă bakunistă — revoluţia din Spania din 1873 — a eşuat într-un mod atât de strălucit. Şi acolo s-a trecut la acţiune în mai multe locuri deodată. Şi acolo s-a contat pe faptul că necesitatea practică, instinctul de conservare vor realiza de la sine o alianţă strânsă şi indestructibilă între comunităţile protestatare. Şi ce s-a întâmplat? Fiecare comunitate, fiecare oraş s-a apărat numai pe sine, de sprijin reciproc nici pomeneală, iar Pavia, având la dispoziţie numai 3.000 de oameni, a înfrânt în 14 zile un oraş după altul punând capăt acestei splendori anarhiste. (Comp. articolul meu „Bakuniştii la lucru“, unde toate acestea sunt descrise în amănunţime.)</p>', '<p>Rusia se află, fără îndoială, în ajunul unei revoluţii. Finanţele ei sunt cu totul ruinate. Menghina impozitelor a fost strânsă până la refuz, dobânzile pentru vechile datorii publice se plătesc prin noi împrumuturi, şi fiecare nou împrumut întâmpină dificultăţi tot mai mari; nu se mai pot procura bani decât sub pretextul construcţiei de căi ferate! De sus şi până jos administraţia este dintotdeauna coruptă; funcţionarii trăiesc mai mult din delapidări, mită şi şantaj decât din leafă. Întreaga producţie agricolă — cea mai importantă în Rusia — este complet dezorganizată în urma răscumpărării din 1861; marea proprietate funciară nu are suficiente braţe de muncă, ţăranii nu au suficient pământ, sunt împovăraţi de impozite şi jecmăniţi de cămătari; producţia agricolă scade din an în an. Tot acest eşafodaj se menţine cu greu şi numai la suprafaţă datorită unui despotism oriental despre a cărui samavolnicie noi, cei din Apus, nu ne putem face o idee; un despotism care nu numai că, pe zi ce trece, intră într-o contradicţie tot mai flagrantă cu concepţiile claselor luminate, îndeosebi cu concepţiile burgheziei în plină ascensiune din capitală, dar care, în persoana celui care-l întruchipează în momentul de faţă, simte că-i fuge pământul de sub picioare; un despotism care face azi concesii liberalismului, pentru ca mâine, speriat, să le retracteze şi astfel să se discrediteze tot mai mult. Totodată, în rândurile păturilor luminate ale naţiunii, concentrate în capitală, se întăreşte convingerea că această situaţie nu mai poate dăinui, că o prefacere radicală este iminentă, şi stăruie iluzia că această prefacere ar putea fi abătută pe un făgaş constituţional, paşnic. Aici sunt întrunite toate condiţiile unei revoluţii, ale unei revoluţii care, iniţiată de clasele suprapuse din capitală, poate chiar de guvern, trebuie să fie împinse repede de ţărani mai departe, dincolo de prima fază constituţională; o revoluţie care va fi de cea mai mare importanţă pentru întreaga Europă, chiar şi numai pentru că va distruge dintr-o singură lovitură ultima rezervă, până acum intactă, a întregii reacţiuni europene. Nu încape îndoială că această revoluţie se apropie. Numai două evenimente ar putea s-o mai întârzie: un război victorios împotriva Turciei sau Austriei, pentru care e nevoie de bani şi de aliaţi siguri, sau... o încercare prematură de răscoală, care ar împinge din nou clasele avute în braţele guvernului.</p>'],
'idChr': '4.07.01text',
'title': `Cu privire la problema socială în Rusia`,
'info': 'Engels (1874): Cu privire la problema socială în Rusia',
},
{'year': '1877',
'image': 'marxo',
'content': ['<h6 style="text-align: center;">Scrisoare către redacţia revistei<br/>„Otecestvennîie Zapiski“</h6>', '<p>Domnule redactor!</p>', '<p>Autorul articolului „Karl Marx în faţa judecăţii d-lui Jukovski“ este, evident, un om inteligent, şi, dacă ar fi găsit în expunerea mea cu privire la acumularea primitivă măcar un singur pasaj care să-i fi confirmat concluziile, el l-ar fi citat. În lipsa unui asemenea pasaj, el s-a văzut nevoit să se agaţe de o chestiune secundară, de o observaţie polemică împotriva unui „beletrist“ rus, publicată în anexa la prima ediţie germană a „Capitalului“. Ce-i reproşez eu acolo acestui scriitor? Faptul că a descoperit obştea rusă nu în Rusia, ci în cartea lui Haxthausen, un consilier guvernamental prusian, şi că în mâinile lui obştea rusă nu serveşte decât drept argument pentru a demonstra că bătrâna şi putreda Europă trebuie să fie regenerată prin victoria panslavismului. Aprecierea mea asupra acestui scriitor poate fi justă sau falsă, dar ea nu poate servi în nici un caz drept cheie a părerilor mele cu privire la eforturile „ruşilor de a găsi pentru patria lor o cale de dezvoltare diferită de cea pe care a păşit şi păşeşte Europa occidentală“ etc.</p>', '<p>În postfaţa la a doua ediţie germană a „Capitalului“ — pe care autorul articolului referitor la d-l Jukovski o cunoaşte, întrucât o citează —, eu vorbesc despre „un mare savant şi critic rus“ <a href="javascript:void(0);" id="n294">[294]</a> cu înalta consideraţie pe care o merită. Acest savant a tratat, în remarcabilele sale articole, problema dacă Rusia trebuie să înceapă, aşa cum pretind economiştii ei liberali, cu nimicirea obştii săteşti pentru a putea trece la orânduirea capitalistă, sau dacă, dimpotrivă, poate, fără să treacă prin chinurile acestei orânduiri, să-şi însuşească toate roadele ei, dezvoltându-şi propriile sale premise istorice. Cernîşevski se pronunţă în sensul acestei ultime soluţii. Şi onorabilul meu critic ar fi avut cel puţin tot atâtea motive să deducă din stima pe care o port acestui „mare savant şi critic rus“ că împărtăşesc părerile lui în această problemă câte motive a avut să tragă din polemica mea împotriva „beletristului“ şi panslavistului concluzia că resping aceste păreri.</p>', '<p>În sfârşit, întrucât nu-mi place să las lucruri „care trebuie deduse“, voi vorbi fără ocolişuri. Pentru a avea posibilitatea să apreciez în deplină cunoştinţă de cauză dezvoltarea economică a Rusiei, am învăţat limba rusă şi apoi ani de-a rândul am studiat publicaţiile oficiale şi alte publicaţii care se ocupau cu această problemă. Concluzia la care am ajuns este următoarea: dacă Rusia va continua să meargă pe drumul pe care a pornit de la 1861 încoace, ea va pierde cel mai bun prilej pe care istoria l-a oferit vreodată unui popor şi va trece prin toate calamităţile fatale ale orânduirii capitaliste.</p>', '<p>\xa0</p>', '<p class="mid" style="text-align: center;">II</p>', '<p>Capitolul cu privire la acumularea primitivă nu face altceva decât să descrie calea pe care în Europa occidentală orânduirea economică capitalistă a ieşit din pântecul orânduirii economice feudale. Acest capitol prezintă, aşadar, procesul istoric care, despărţind pe producători de mijloacele lor de producţie, îi transformă pe primii în muncitori salariaţi (proletari în sensul modern al cuvântului), iar pe posesorii mijloacelor de producţie — în capitalişti. În această istorie „fac epocă toate transformările care servesc drept pârghie pentru ridicarea clasei capitaliste în curs de formare; înainte de toate însă, momentele în care mari mase de oameni sunt rupte de tradiţionalele lor mijloace de producţie şi de subzistenţă şi aruncate în mod brusc pe piaţa muncii. Dar baza acestui întreg proces o formează exproprierea agricultorilor. Această expropriere a fost înfăptuită până acum în mod radical numai în Anglia... Dar toate celelalte ţări din Europa occidentală merg pe acelaşi drum“ etc. („Capitalul“, ediţia franceză, p. 315). La sfârşitul capitolului, tendinţa istorică a producţiei capitaliste este redusă la faptul că ea „produce cu necesitatea unui proces natural propria ei negare“, că ea însăşi a creat elementele unei noi orânduiri economice, dând totodată cel mai mare impuls forţelor productive ale muncii sociale şi dezvoltării integrale a fiecărui producător individual; că proprietatea capitalistă, la baza căreia se află deja efectiv un mod de producţie colectiv, nu poate să nu se transforme în proprietate socială. În acest loc nu aduc nici un fel de dovezi pentru simplul motiv că această afirmaţie nu este în sine decât rezumatul sumar al unor lungi expuneri făcute în capitolele anterioare cu privire la producţia capitalistă.</p>', '<p>Deci, ce aplicaţie cu privire la Rusia a putut să facă criticul meu plecând de la această schiţă istorică? Numai următoarea: dacă Rusia tinde să devină o naţiune capitalistă după modelul naţiunilor din Europa occidentală — şi în ultimii ani ea a depus foarte multe eforturi în această privinţă —, ea nu va izbuti să facă acest lucru fără să transforme în prealabil o bună parte din ţăranii ei în proletari; iar apoi, odată prinsă în vârtejul orânduirii capitaliste, va fi supusă legilor ei nemiloase ca şi celelalte popoare profane. Iată tot. Dar asta-i prea puţin pentru criticul meu. El trebuie neapărat să transforme schiţa mea istorică cu privire la apariţia capitalismului în Europa occidentală într-o teorie istorică-filozofică referitoare la calea generală pe care trebuie s-o urmeze în mod fatal toate popoarele, indiferent de condiţiile istorice în care s-ar afla ele, pentru a ajunge, în ultimă instanţă, la formaţiunea economică care asigură, o dată cu cel mai mare avânt al forţelor productive ale muncii sociale, şi dezvoltarea multilaterală a omului. Eu însă îi cer iertare. Aceasta ar însemna pentru mine în acelaşi timp o prea mare cinste şi o prea mare insultă. Să luăm un exemplu.</p>', '<p>În mai multe locuri din „Capitalul“ am amintit de soarta pe care au avut-o plebeii Romei antice. La început aceştia au fost ţărani liberi, care lucrau fiecare pentru sine propriul său petic de pământ. În decursul istoriei romane ei au fost expropriaţi. Aceeaşi dezvoltare care i-a despărţit de mijloacele lor de producţie şi de subzistenţă a atras după sine nu numai formarea marii proprietăţi funciare, dar şi formarea marilor capitaluri băneşti. În felul acesta, într-o bună zi au apărut, pe de o parte, oamenii liberi, deposedaţi de toate bunurile în afară de forţa lor de muncă, iar pe de altă parte, pentru exploatarea muncii acestora, posesorii tuturor bogăţiilor achiziţionate. Ce s-a întâmplat? Proletarii romani nu au devenit muncitori salariaţi, ci o <i>gloată</i> leneşă, mai demnă de dispreţ decât aşa-numiţii „poor whites“ [„săraci albi“] din sudul Statelor Unite, şi, o dată cu aceasta, s-a dezvoltat nu modul de producţie capitalist, ci modul de producţie sclavagist. Astfel, evenimente de o analogie uimitoare, dar care s-au petrecut în împrejurări istorice diferite, au dus la rezultate complet diferite. Studiind fiecare din aceste evoluţii în parte şi comparându-le apoi între ele, vom găsi uşor cheia pentru înţelegerea acestui fenomen; dar nu vom ajunge niciodată să-l înţelegem dacă vom folosi cheia universală a vreunei teorii generale, istorice-filozofice, a cărei supremă calitate este aceea că se consideră mai presus de istorie.\r\n</p>'],
'idChr': '4.07.02text',
'title': `Scrisoare către redacţia revistei „Otecestvennîie Zapiski“`,
'info': 'Marx (1877): Scrisoare către redacţia revistei „Otecestvennîie Zapiski“',
},
{'year': '1881',
'image': 'marxo',
'content': ['<h6 style="text-align: center;">Ciorna şi scrisoarea către V. I. Zasulici</h6>', '<p class="mid" style="text-align: center;">Prima ciornă</p>', '<p>1) Analizând geneza producţiei capitaliste, am spus că la baza ei „stă procesul de separare totală a producătorului de mijloacele de producţie“ („Capitalul“, p. 315, coloana 1, ed. franceză) şi că „baza acestui proces o constituie exproprierea agricultorilor. Ea este înfăptuită în mod radical deocamdată numai în Anglia... Toate celelalte ţări din apusul Europei merg pe aceeaşi cale“ (idem, coloana 2).</p>', '<p>Eu am limitat, aşadar, <i>în mod riguros</i> „inevitabilitatea istorică“ a acestui proces <i>la ţările din apusul Europei</i>. De ce? Citiţi, vă rog, capitolul al XXXII-lea, în care se spune:</p>', '<p>„Procesul de distrugere, care provoacă transformarea mijloacelor de producţie individuale şi fărâmiţate în mijloace de producţie socialmente concentrate, deci a proprietăţii minuscule a multora în proprietate gigantică a câtorva, această teribilă şi anevoioasă expropriere a maselor populare constituie izvorul, ... geneza capitalului... <i>Proprietatea privată</i> bazată pe munca proprie... este înlăturată de <i>proprietatea privată capitalistă</i>, bazată pe exploatarea muncii altuia, pe munca salariată“ (p. 341, coloana 2).</p>', '<p>Aşadar, avem aici, în ultimă instanţă, <i>transformarea unei forme a proprietăţii private într-o altă formă a proprietăţii private</i>. Această generalizare teoretică poate fi însă aplicată la ţăranii ruşi, pentru care pământul nu a fost niciodată <i>proprietate privată?</i></p>', '<p>2) Din punct de vedere istoric, singurul argument serios care poate fi adus pentru a dovedi <i>destrămarea inevitabilă</i> a obştii <i>ţăranilor ruşi</i> este următorul: Făcând o incursiune în trecutul îndepărtat, întâlnim pretutindeni în apusul Europei proprietatea în obşte de un tip mai mult sau mai puţin arhaic; o dată cu progresul societăţii, ea a dispărut de pretutindeni. De ce a avut ea oare o altă soartă numai în Rusia?</p>', '<p>Răspund: pentru că în Rusia, datorită unui excepţional concurs de împrejurări, obştea sătească, care mai există încă pe scară naţională, se poate elibera treptat de caracterul ei primitiv şi se poate dezvolta nemijlocit ca element al producţiei colective pe scară naţională. Tocmai datorită faptului că este contemporană cu producţia capitalistă, ea poate să-şi însuşească părţile pozitive ale acesteia, fără să mai treacă prin aceleaşi chinuri îngrozitoare. Rusia nu trăieşte izolată de lumea contemporană şi nici nu a căzut pradă, asemenea Indiilor Orientale, unui cuceritor străin.</p>', '<p>Dacă admiratorii ruşi ai sistemului capitalist ar nega posibilitatea <i>teoretică</i> a unei asemenea evoluţii, atunci i-aş întreba: oare pentru a putea folosi maşini, vapoare, trenuri etc. Rusia a fost nevoită să treacă, asemenea Occidentului, printr-o lungă <i>perioadă de incubaţie</i> a dezvoltării industriei constructoare de maşini? Pot ei oare să-mi explice cum de au reuşit să introducă la ei dintr-o dată întregul mecanism al schimbului (bănci, societăţi de credit etc.), a cărui statornicire a cerut Apusului secole întregi?</p>', '<p>Dacă în momentul eliberării ţăranilor obştea sătească ar fi avut de la bun început condiţii normale de dezvoltare, dacă, apoi, uriaşa datorie publică plătită, în cea mai mare parte, pe seama ţăranilor, împreună cu alte sume uriaşe acordate de stat (tot pe seama ţăranilor) „noilor stâlpi ai societăţii“, care s-au transformat în capitalişti, dacă toate aceste cheltuieli ar fi fost folosite pentru <i>dezvoltarea</i> obştii săteşti, astăzi nimeni nu ar mai medita la „inevitabilitatea istorică“ a desfiinţării obştii; toţi ar recunoaşte în ea elementul regenerării societăţii ruse şi un element al superiorităţii ei faţă de ţările care se află încă sub jugul orânduirii capitaliste.</p>', '<p>O altă împrejurare favorabilă pentru a menţine obştea rusească (dezvoltând-o) constă în aceea că ea nu numai că este contemporană producţiei capitaliste, dar a şi supravieţuit perioadei când această orânduire socială era încă intactă, pe când acum această orânduire socială luptă, atât în apusul Europei cât şi în Statele Unite, împotriva ştiinţei, a maselor populare şi chiar a forţelor de producţie pe care le generează. Pe scurt, ea găseşte capitalismul într-o stare de criză, care se va sfârşi numai o dată cu desfiinţarea capitalismului, cu revenirea societăţii moderne la tipul „arhaic“ al proprietăţii în obşte, sau, aşa cum spune un scriitor american <a href="javascript:void(0);" id="n295">[295]</a> care în nici un caz nu poate fi bănuit de tendinţe revoluţionare şi care se bucură în cercetările sale de sprijinul guvernului de la Washington, „noua orânduire“ spre care se îndreaptă societatea modernă „va fi o reînviere (a revival), într-o formă perfecţionată (in a superior form), a societăţii de tip arhaic“. Nu trebuie însă să ne temem prea mult de cuvântul „arhaic“.</p>', '<p>Dar atunci ar fi necesar să cunoaştem cel puţin aceste schimbări succesive. Nu ştim însă nimic despre ele.</p>', '<p><a id="cit107"></a>Istoria destrămării obştilor primitive (ar fi greşit ca toate să fie puse pe acelaşi plan; ca şi în formaţiunile geologice, există şi în formaţiunile istorice o serie întreagă de tipuri primare, secundare, terţiare etc.) abia urmează să fie scrisă. Până acum nu există decât schiţe sumare. În orice caz, cercetările în această privinţă sunt destul de avansate pentru a ne permite să afirmăm: 1) că viabilitatea obştilor primitive a fost incomparabil mai mare decât viabilitatea societăţilor semitice, greceşti, romane etc. şi cu mult mai mare decât viabilitatea societăţilor capitaliste contemporane; 2) că cauzele destrămării lor rezidă în condiţiile economice care le-au împiedicat să depăşească o anumită treaptă de dezvoltare, rezidă în mediul istoric, care nu este analog cu mediul istoric al obştii ruse contemporane.</p>', '<p>Citind istoriile comunelor primitive scrise de autori burghezi, trebuie să fim foarte circumspecţi. Ei nu se sfiesc să comită falsuri. Sir Henry Maine, de pildă, care a fost un asiduu colaborator al guvernului englez în opera sa de distrugere prin violenţă a obştilor indiene, ne asigură, în chip făţarnic, că toate eforturile nobile ale guvernului de a menţine aceste obşti s-au lovit de forţa spontană a legilor economice!</p>', '<p>Într-un fel sau altul, această obşte a pierit în decursul neîncetatelor războaie interne şi externe; e posibil să fi fost distrusă prin violenţă. Când triburile germanice au cucerit Italia, Spania, Galia etc., obştea de tip arhaic nu mai exista. <i>Viabilitatea</i> ei <i>naturală</i> este însă dovedită de două fapte. Există exemplare izolate care au supravieţuit tuturor vicisitudinilor evului mediu şi s-au menţinut până în zilele noastre, de pildă în Trier, ţinutul meu natal. Dar cel mai important este faptul că ea şi-a imprimat atât de bine trăsăturile caracteristice asupra obştii care i-a luat locul — asupra obştii în care pământul arabil a devenit proprietate privată, în timp ce pădurile, păşunile, pârloagele etc. rămân proprietate comună — încât Maurer, studiind această obşte de formaţiune secundară, a putut să reconstituie obştea de tip arhaic. Datorită trăsăturilor caracteristice împrumutate de la aceasta din urmă, noua obşte introdusă de germani în toate ţările cucerite a devenit în decursul întregului ev mediu unica pavăză a libertăţii şi vieţii poporului.</p>', '<p>Dacă după epoca lui Tacit nu ştim nimic nici despre viaţa obştii, nici despre modul şi perioada în care a dispărut, ştim cel puţin, datorită relatării lui Iuliu Cezar, punctul de plecare al acestui proces. În vremea lui, pământul se împărţea anual între <i>ginţile</i> şi <i>uniunile de trib</i> [tribus des confédérations] germanice, dar încă nu individual între membrii unei obşti. Aşadar, în Germania, <i>obştea sătească</i> a provenit dintr-o obşte de tip mai vechi. Ea a fost aici produsul unei dezvoltări spontane, şi în nici un caz nu a fost adusă de-a gata din Asia. Acolo — în Indiile Orientale — o întâlnim, de asemenea şi întotdeauna, ca <i>ultimă etapă</i> sau ultimă perioadă a formaţiunii arhaice.</p>', '<p>Pentru a face o apreciere pur teoretică a destinelor posibile ale obştii săteşti, adică presupunând în permanenţă condiţii normale de viaţă, trebuie să menţionez acum unele trăsături caracteristice care deosebesc „obştea agrară“ de tipurile mai vechi.</p>', '<p>În primul rând, toate obştile primitive anterioare se bazau pe rudenia de sânge a membrilor lor; rupând această legătură puternică, dar limitată, obştea agrară s-a dovedit a fi mai aptă pentru a se extinde şi a rezista contactului cu străinii.</p>', '<p>În cadrul ei, casa şi anexa ei — curtea — sunt deja proprietatea privată a agricultorului, în timp ce cu mult înainte de apariţia agriculturii, casa comună constituia una din bazele materiale ale formelor anterioare ale obştii.</p>', '<p>În sfârşit, deşi pământul arabil rămâne proprietate în obşte, el e reîmpărţit periodic între membrii obştii agrare, aşa încât fiecare agricultor cultivă cu propriile lui forţe pământul care i-a fost atribuit şi îşi însuşeşte roadele muncii, în timp ce în obştile mai vechi se produce în comun şi se împart numai produsele. Acest tip primitiv de producţie cooperatistă, sau colectivă, a fost, fireşte, rezultatul slăbiciunii individului, şi nu al socializării mijloacelor de producţie.</p>', '<p>Este lesne de înţeles că pentru „obştea agrară“ dualismul care îi este propriu constituie o sursă de mari forţe vitale, căci, pe de o parte, proprietatea în obşte şi relaţiile sociale determinate de ea îi consolidează temeliile, în timp ce casa proprietate privată, cultivarea pe parcele a pământului arabil şi însuşirea privată a roadelor lui permit o dezvoltare a personalităţii incompatibilă cu condiţiile din obştile mai vechi. Dar nu este mai puţin evident că acelaşi dualism poate genera, cu timpul, destrămarea. Făcând abstracţie de toate influenţele unui mediu ostil, chiar numai acumularea treptată de bunuri mobile, care începe cu acumularea de vite (şi care permite chiar acumularea de avuţii sub formă de iobagi), rolul din ce în ce mai însemnat pe care-l joacă averea mobilă în însăşi agricultură şi multitudinea de împrejurări legate indisolubil de această acumulare, dar a căror expunere ne-ar îndepărta de subiect, acţionează ca element care subminează egalitatea economică şi socială şi generează în cadrul obştii un conflict de interese, care la început atrage după sine transformarea pământului arabil în proprietate privată şi sfârşeşte cu transformarea în proprietate privată a pădurilor, păşunilor, pârloagelor etc., devenite deja <i>anexe obşteşti</i> ale proprietăţii private. Tocmai de aceea, „obştea agrară“ reprezintă pretutindeni <i>cel mai recent tip</i> al formaţiunii sociale arhaice şi, de aceea, în dezvoltarea istorică a Europei occidentale vechi şi moderne, perioada obştii agrare constituie perioada de trecere de la proprietatea în obşte la proprietatea privată, de la formaţiunea primară la cea secundară. Dar înseamnă oare aceasta că în orice împrejurări dezvoltarea „obştii agrare“ trebuie să urmeze acest drum? Nicidecum. Forma ei constitutivă admite următoarea alternativă: ori elementul proprietate privată învinge elementul colectiv, ori acesta din urmă îl învinge pe primul. Totul depinde de mediul istoric în care se află ea... apriori sunt posibile ambele soluţii, dar pentru fiecare din ele este necesar, evident, un mediu istoric cu totul diferit.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>„Obştea agrară“ rusă are o particularitate care constituie izvorul slăbiciunii ei şi o dezavantajează în toate privinţele. Această particularitate este izolarea ei, lipsa unei legături între viaţa unei obşti şi viaţa celorlalte obşti, acest <i>microcosmos localizat</i>, care nu se întâlneşte pretutindeni ca o trăsătură caracteristică imanentă a acestui tip, dar care pretutindeni unde se întâlneşte impune obştilor un despotism mai mult sau mai puţin centralizat. Unirea statelor din nordul Rusiei dovedeşte că această izolare, determinată, probabil, iniţial de întinderea uriaşă a teritoriului, s-a consolidat în mare măsură datorită destinelor politice ale Rusiei de la năvălirea mongolilor. Astăzi aceasta este o piedică foarte uşor de înlăturat. Ar trebui pur şi simplu să se înlocuiască <span class="russian">волость</span> [plasa], o instituţie guvernamentală, printr-o adunare a ţăranilor aleşi chiar de obşte, care să fie organ economic şi administrativ şi care să le apere interesele.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Se înţelege că evoluţia obştii ar avea loc treptat şi că primul pas în această direcţie ar trebui să fie crearea unor condiţii normale pe <i>baza ei actuală</i>. <a href="javascript:void(0);" id="n296">[296]</a></p>', '<p>Dar i se opune proprietatea funciară, care deţine aproape jumătate din pământuri, şi anume partea cea mai bună, fără să mai vorbim de pământurile statului. Tocmai de aceea menţinerea „obştii săteşti“ pe calea dezvoltării ei în continuare corespunde mişcării generale a societăţii ruse, a cărei regenerare poate fi obţinută numai cu acest preţ.</p>', '<p>Chiar din punct de vedere pur economic, Rusia poate să iasă din impasul în care se află agricultura ei numai dezvoltând obştea sătească; încercările de a ieşi din impas cu ajutorul sistemului de arendă capitalistă de tip englez ar fi zadarnice: acest sistem vine în contradicţie cu toate condiţiile agricole ale ţării.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>4) Pentru ca să te poţi dezvolta trebuie, în primul rând, să trăieşti, şi nu este un secret pentru nimeni că în momentul de faţă viaţa „obştii săteşti“ este ameninţată.</p>', '<p>Pentru a-i expropria pe agricultori nu este nevoie să-i alungi de pe pământurile lor, aşa cum s-a întâmplat în Anglia şi în alte ţări, după cum nu este necesar să desfiinţezi proprietatea în obşte printr-un ucaz. Încercaţi să luaţi ţăranilor ceva mai mult peste o anumită cantitate din produsul muncii lor agricole, şi nu veţi reuşi să-i legaţi de ogorul lor cu toată jandarmeria şi armata voastră. În ultimii ani ai Imperiului roman, decurionii din provincii — nu ţărani, ci proprietari funciari — îşi abandonau casele, îşi părăseau pământurile, se vindeau chiar ca sclavi, numai să scape de o proprietate care nu mai era decât un pretext oficial pentru a-i estorca.</p>', '<p>După aşa-zisa eliberare a ţăranilor, obştea rusă a fost pusă de către stat în condiţii economice anormale, şi de atunci încoace statul nu a încetat să o asuprească cu ajutorul forţelor sociale concentrate în mâinile lui. Vlăguită de poverile fiscale, neputincioasă, ea a devenit un obiect al exploatării de către negustor, moşier şi cămătar. Această asuprire exercitată din afară a făcut să se ascută contradicţia de interese deja existentă în interiorul obştii şi a grăbit dezvoltarea în cadrul ei a elementelor destrămării. Dar aceasta nu este totul. Pe spinarea ţăranilor, statul a cultivat acele ramuri ale sistemului capitalist occidental care, fără să dezvolte într-un fel sau altul forţa productivă a agriculturii, fac ca ea să fie mai uşor şi mai rapid jefuită de roadele ei de către intermediarii neproductivi. El a contribuit astfel la îmbogăţirea unui nou parazit capitalist, care sugea „obştii săteşti“, şi aşa vlăguită, ultimele picături de sânge.</p>', '<p>...Într-un cuvânt, statul a contribuit la dezvoltarea rapidă a mijloacelor tehnice şi economice menite să înlesnească şi să grăbească exploatarea agricultorului, adică a celei mai mari forţe de producţie a Rusiei, şi să îmbogăţească pe „noii stâlpi ai societăţii“.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Întrucât numeroaselor grupuri cu interese diferite, şi mai ales „noilor stâlpi ai societăţii“, care au apărut sub oblăduirea domniei lui Alexandru al II-lea, le convine <i>starea actuală</i> a „obştii săteşti“, de ce pun la cale în mod deliberat uciderea ei? De ce reprezentanţii lor prezintă rănile pe care i le-au pricinuit drept dovezi incontestabile ale decrepitudinii ei fireşti? De ce vor ei să omoare găina care le face ouă de aur?</p>', '<p>Pur şi simplu pentru că fapte economice, a căror analiză ne-ar îndepărta de subiect, au arătat <i>că situaţia actuală a obştii nu mai poate dăinui</i>, că pur şi simplu, în virtutea actualei stări de lucruri, actualul mod de exploatare a maselor populare este perimat. Prin urmare, este nevoie de ceva nou, şi acest element nou, care se insinuează sub formele cele mai variate, se reduce întotdeauna la următoarele: desfiinţarea proprietăţii în obşte, constituirea din minoritatea ţăranilor mai mult sau mai puţin înstăriţi a unei clase de agricultori mijlocaşi şi transformarea marii majorităţi a ţăranilor în simpli proletari.</p>', '<p>Pe de o parte, „obştea sătească“ este adusă pe marginea prăpastiei, iar pe de altă parte, un complot este gata să-i dea lovitura de graţie. Pentru a salva obştea rusă este nevoie de o revoluţie rusă. De altfel, aceia care deţin puterea politică şi puterea socială fac tot ce le stă în putinţă pentru a pregăti masele în vederea unei asemenea catastrofe.</p>', '<p>În timp ce jefuiesc şi sfâşie obştea, îi secătuiesc şi îi vlăguiesc ogoarele, lacheii literaţi ai „noilor stâlpi ai societăţii“ prezintă în mod ironic rănile pricinuite obştii drept simptome ale decrepitudinii ei fireşti şi indiscutabile şi susţin că ea moare de moarte naturală şi că scurtarea agoniei ar fi o acţiune caritabilă. Aici nu mai este vorba de o problemă care trebuie rezolvată, ci pur şi simplu de un duşman care trebuie zdrobit. <a id="cit106"></a>Pentru a salva obştea rusă este nevoie de o revoluţie rusă. De altfel, guvernul rus şi „noii stâlpi ai societăţii“ fac tot ce le stă în putinţă pentru a pregăti masele în vederea unei asemenea catastrofe. Dacă revoluţia va izbucni la momentul oportun, dacă ea îşi va concentra toate forţele pentru a asigura dezvoltarea liberă a obştii săteşti, aceasta din urmă va deveni curând un element al regenerării societăţii ruse şi un element al superiorităţii asupra ţărilor care se află sub jugul orânduirii capitaliste.\r\n</p>'],
'idChr': '4.07.03text',
'title': `Ciorna şi scrisoarea către V. I. Zasulici`,
'info': 'Marx (1881): Ciornele răspunsului la scrisoarea lui V. I. Zasulici',
},
{'year': '1881',
'image': 'marxo',
'content': ['<p class="mid" style="text-align: center;">Marx către V. I. Zasulici</p>', '<p class="right" style="text-align: right;">8 martie 1881\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Analizând geneza producţiei capitaliste, eu spun:</p>', '<p>„La baza sistemului capitalist stă deci procesul de separare totală a producătorului de mijloacele de producţie... Baza acestui proces o constituie <i>exproprierea agricultorilor</i>. Ea este înfăptuită în mod radical deocamdată numai în Anglia... <i>Toate celelalte ţări din Apusul Europei</i> merg pe aceeaşi cale“. („Le Capital“, édit. française, p. 315.)</p>', '<p>„Inevitabilitatea istorică“ a acestui proces este deci limitată <i>în mod riguros la ţările din Apusul Europei</i>. Cauzele care determină această limitare sunt indicate în următorul pasaj din capitolul al XXXII-lea:</p>', '<p><i>„Proprietatea privată</i> bazată pe munca individuală... este înlăturată de <i>proprietatea privată capitalistă</i>, bazată pe exploatarea muncii altuia, pe munca salariată“ (op. cit., p. 341)</p>', '<p>În acest proces care are loc în Apus este vorba deci de <i>transformarea unei forme de proprietate privată într-o altă formă de proprietate privată</i>. Ţăranii ruşi însă ar trebui să <i>transforme proprietatea lor comună în proprietate privată</i>.</p>', '<p>Analiza făcută în „Capitalul“ nu oferă deci argumente nici pro, nici contra viabilităţii obştii ruseşti, dar cercetările speciale pe care le-am făcut în această problemă, şi pentru care am căutat material în izvoare originale, m-au convins că această obşte este punctul de sprijin al regenerării sociale a Rusiei. Dar pentru ca obştea să poată funcţiona ca atare, ar trebui mai întâi să se înlăture influenţele dăunătoare care o asaltează din toate părţile şi apoi să i se asigure condiţii normale pentru o dezvoltare liberă.\r\n</p>'],
'idChr': '4.07.04text',
'title': ``,
'info': 'Marx (1881): Către V. I. Zasulici',
},
{'year': '1858',
'image': 'marx',
'content': ['<p class="mid" style="text-align: center;">Marx către Engels</p>', '<p class="right" style="text-align: right;">8 octombrie 1858\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Adevărata sarcină a societăţii burgheze constă în crearea pieţei mondiale, cel puţin în liniile ei generale, şi a unei producţii care să se bazeze pe această piaţă. Întrucât pământul este rotund, se pare că, o dată cu colonizarea Californiei şi Australiei şi cu deschiderea porţilor spre China şi Japonia, acest proces s-a încheiat. Pentru noi se pune următoarea problemă grea: pe continent revoluţia e iminentă şi va lua chiar de la început un caracter socialist. Nu va fi ea oare în mod inevitabil înăbuşită în acest colţişor deoarece pe o suprafaţă mult mai mare societatea burgheză se mai află încă în mişcare ascendentă?\r\n</p>'],
'idChr': '4.08.01text',
'title': ``,
'info': 'Marx (1858): Către Friedrich Engels',
},
{'year': '1882',
'image': 'engels',
'content': ['<p class="mid" style="text-align: center;">Engels către Karl Kautsky</p>', '<p class="right" style="text-align: right;">12 septembrie 1882\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Mă întrebi ce părere au muncitorii englezi despre politica colonială? Ei bine, absolut aceeaşi ca despre politică în general: au aceeaşi părere ca şi burghezii. Aici nu există un partid muncitoresc, există doar unul conservator şi unul liberal-radical, iar muncitorii profită cu inima uşoară, împreună cu aceste partide, de monopolul colonial al Angliei şi de monopolul ei pe piaţa mondială. După părerea mea, coloniile propriu-zise, adică ţările ocupate de o populaţie europeană — Canada, Colonia Capului, Australia —, toate vor deveni independente; în schimb, ţările aflate sub stăpânire străină, dar locuite de indigeni — India, Algeria, posesiunile olandeze, portugheze şi spaniole — vor trebui să fie deocamdată preluate de proletariat şi cât mai curând posibil să li se acorde independenţa. Cum anume se va desfăşura acest proces, e greu de spus. India va face, poate, o revoluţie, e chiar foarte probabil, şi, cum proletariatul care se eliberează nu poate purta războaie coloniale, lucrurile trebuie lăsate să-şi urmeze cursul, împrejurare în care însă nu vor putea fi evitate, desigur, tot felul de distrugeri. Asemenea lucruri sunt însă inerente oricărei revoluţii. Toate acestea s-ar putea petrece şi în alte părţi, de pildă în Algeria şi în Egipt, ceea ce <i>pentru noi</i> ar fi, fără îndoială, cel mai bun lucru. Vom avea destul de lucru la noi acasă. De îndată ce Europa şi America de Nord vor fi reorganizate, ele vor constitui o forţă atât de colosală şi un asemenea exemplu, încât ţările semicivilizate se vor încadra de la sine pe făgaşul nostru; le vor împinge înseşi nevoile economice. Fazele sociale şi politice pe care vor trebui să le parcurgă atunci aceste ţări înainte de a ajunge şi ele la o organizare socialistă — iată un subiect care nu cred că ne-ar putea inspira astăzi decât ipoteze absolut inutile. Un singur lucru este cert: proletariatul victorios nu poate ferici cu sila nici un popor străin, fără ca prin aceasta să-şi submineze propria lui victorie. Ceea ce nu exclude, desigur, războaiele de apărare de diferite tipuri.\r\n</p>'],
'idChr': '4.08.02text',
'title': ``,
'info': 'Engels (1882): Către Karl Kautsky',
},
{'year': '1883',
'image': 'engels',
'content': ['<p>În ziua de 14 martie, la orele trei fără un sfert după-amiază a încetat să mai gândească cel mai mare dintre gânditorii contemporani. A fost lăsat doar două minute singur; întorcându-ne în cameră, l-am găsit dormind liniştit în fotoliu — era însă somnul de veci.</p>', '<p>Pentru proletariatul luptător din Europa şi America, pentru ştiinţa istoriei, moartea acestui om este o pierdere incomensurabilă. Foarte curând se va face simţit golul lăsat de moartea acestui gigant.</p>', '<p><a id="cit109"></a>Aşa cum Darwin a descoperit legea dezvoltării naturii organice, Marx a descoperit legea dezvoltării istoriei omenirii: faptul simplu, ascuns până acum de stufărişul ideologic, că, înainte de a se putea ocupa de politică, ştiinţă, artă, religie etc., oamenii trebuie în primul rând să mănânce, să bea, să aibă locuinţă şi să se îmbrace; că, prin urmare, producţia mijloacelor materiale de subzistenţă nemijlocite şi, o dată cu ea, fiecare treaptă de dezvoltare economică a unui popor sau a unei epoci constituie baza, din care se dezvoltă instituţiile de stat, concepţiile juridice, arta şi chiar şi ideile religioase ale oamenilor respectivi, şi prin care trebuie deci explicate toate acestea, iar nu invers, cum s-a făcut până acum.</p>', '<p>Dar aceasta nu e totul. Marx a descoperit şi legea specială a mişcării modului de producţie capitalist contemporan şi a societăţii burgheze, generate de acesta. O dată cu descoperirea plusvalorii s-a făcut dintr-o dată lumină în acest domeniu, în timp ce toate cercetările anterioare, atât cele ale economiştilor burghezi, cât şi cele ale criticilor socialişti, nu au fost decât o bâjbâire prin întuneric.</p>', '<p>Două asemenea descoperiri ar fi fost suficiente pentru o viaţă. Fericit ar fi fost acela care ar fi reuşit să facă chiar şi o singură descoperire de felul acesta. Dar Marx a făcut descoperiri de sine stătătoare în toate domeniile în care a întreprins cercetări — chiar şi în domeniul matematicii —, iar asemenea domenii au fost foarte multe, şi de nici unul nu s-a ocupat superficial.</p>', '<p>Aşa era acest om de ştiinţă. Dar aceasta nu constituia nici pe departe principala lui preocupare. Pentru Marx ştiinţa era o forţă motrice din punct de vedere istoric, o forţă revoluţionară. Se bucura sincer de fiecare nouă descoperire în domeniul oricărei ştiinţe teoretice a cărei aplicare practică nici nu putea fi încă prevăzută, dar cu totul altă bucurie simţea atunci când era vorba de o descoperire care acţiona imediat în mod revoluţionar în industrie, sau în direcţia dezvoltării istorice în general. Astfel, el a urmărit în toate amănuntele progresul descoperirilor în domeniul electricităţii şi în ultimul timp pe cele ale lui Marc Deprez.</p>', '<p>Fiindcă, înainte de orice, Marx era un revoluţionar. Să participe într-un fel sau altul la desfiinţarea societăţii capitaliste şi a instituţiilor statale create de aceasta, să participe la eliberarea proletariatului modern, pe care <i>el</i> l-a făcut pentru prima oară să fie conştient de situaţia şi de necesităţile lui, să fie conştient de condiţiile necesare emancipării lui — iată adevărata chemare a vieţii lui Marx. Lupta era elementul lui. Şi a luptat cu o pasiune, cu o dârzenie şi cu un succes cum puţini au făcut-o. În primul rând „Rheinische Zeitung“ din 1842, ziarul parizian „Vorwärts!“ <a href="javascript:void(0);" id="n297">[297]</a> în 1844, „Deutsche Brüsseller-Zeitung“ în 1847, „Neue Rheinische Zeitung“ în 1848—1849, „New York Daily Tribune“ în 1852—1861, la care s-au adăugat numeroase broşuri, activitatea dusă în cadrul organizaţiilor din Paris, Bruxelles şi Londra, până când, în cele din urmă, a fost înfiinţată, ca o încununare a tuturor acestor activităţi, marea Asociaţie Internaţională a Muncitorilor — aceasta a fost, într-adevăr, o operă cu care se putea mândri cel care o crease, chiar dacă n-ar fi realizat nimic altceva.</p>', '<p>Iată de ce Marx a fost omul cel mai urât şi cel mai calomniat din timpul său. Guvernele, atât cele absolutiste cât şi cele republicane, îl expulzau, burghezia, atât cea conservatoare cât şi cea ultrademocrată, se întrecea în a-l calomnia şi blestema. El dădea la o parte toate acestea ca pe o pânză de păianjen, nu le acorda nici o atenţie, răspunzând doar atunci când era absolut necesar. Şi a murit, respectat, iubit, plâns de milioane de tovarăşi de luptă revoluţionari din întreaga Europă şi Americă, de la minele din Siberia până în California, şi îndrăznesc să spun că poate a avut numeroşi adversari, dar e puţin probabil să fi avut vreun duşman personal.</p>', '<p>Atât numele cât şi opera lui vor dăinui de-a lungul secolelor!</p>'],
'idChr': '5.01text',
'title': ``,
'info': 'Engels (1883): Funeraliile lui Karl Marx',
},
{'year': '1880',
'image': 'engels',
'content': ['<h6 style="text-align: center;">I</h6>', '<p>Prin conţinutul său, socialismul contemporan este înainte de toate rezultatul sesizării, pe de o parte, a contradicţiilor de clasă care domnesc în societatea modernă între avuţi şi neavuţi, între capitalişti şi muncitorii salariaţi, iar pe de altă parte a anarhiei care domneşte în producţie. Cât priveşte însă forma sa teoretică, el apare la început ca o dezvoltare, ca să spunem aşa, mai consecventă a principiilor enunţate de marii iluminişti francezi din secolul al XVIII-lea. Ca orice teorie nouă, socialismul a trebuit să valorifice mai întâi materialul ideologic existent, deşi el îşi avea rădăcinile în faptele economice materiale.</p>', '<p>Marii bărbaţi care în Franţa au luminat minţile pentru revoluţia care se apropia s-au manifestat ei înşişi în modul cel mai revoluţionar. Ei nu recunoşteau nici un fel de autoritate exterioară. Religia, concepţia despre natură, societate, orânduirea de stat, toate au fost supuse celei mai necruţătoare critici; toate trebuiau să-şi justifice existenţa în faţa scaunului de judecată al raţiunii sau să renunţe la existenţă. Raţiunea devenise unica măsură a tot ce există. Pe atunci, după expresia lui Hegel, lumea a fost aşezată pe cap, <a href="javascript:void(0);" id="n298">[298]</a> mai întâi în sensul că creierul omenesc şi principiile descoperite cu ajutorul gândirii au pretins să fie recunoscute drept bază a oricărei acţiuni omeneşti şi a oricăror relaţii sociale, iar apoi şi în sensul mai larg că realitatea, care contrazicea aceste principii, a fost de fapt complet răsturnată. Toate formele societăţii şi ale statului de până atunci, toate concepţiile tradiţionale au fost aruncate la lada cu vechituri ca iraţionale; lumea se lăsase condusă până atunci numai de prejudecăţi; tot trecutul nu merita decât compătimire şi dispreţ. Abia acum se revărsa lumina zilei asupra lumii, începea imperiul raţiunii; de acum înainte superstiţia, nedreptatea, privilegiile şi asuprirea trebuiau să cedeze locul adevărului etern, dreptăţii eterne şi egalităţii rezultate din natura însăşi, precum şi drepturilor inalienabile ale omului.</p>', '<p>Ştim acum că acest imperiu al raţiunii nu a fost altceva decât imperiul idealizat al burgheziei, că dreptatea eternă şi-a găsit întruchiparea în justiţia burgheză, că egalitatea s-a redus la egalitatea cetăţenilor în faţa legii, că proprietatea burgheză a fost proclamată unul din drepturile fundamentale ale omului şi că statul raţiunii, contractul social al lui Rousseau, a fost tradus în viaţă, şi nu putea fi tradus în viaţă altfel decât ca republică democratică burgheză. Întocmai ca şi predecesorii lor, marii cugetători ai secolului al XVIII-lea nu puteau să depăşească limitele în care îi îngrădea propria lor epocă.</p>', '<p>Dar pe lângă contradicţia dintre nobilimea feudală şi burghezie, care se erija în reprezentantă a tot restului societăţii, există şi contradicţia generală dintre exploatatori şi exploataţi, dintre trântorii bogaţi şi sărăcimea muncitoare. Tocmai această împrejurare a dat reprezentanţilor burgheziei posibilitatea să se erijeze în reprezentanţi nu ai unei anumite clase, ci ai întregii omeniri în suferinţă. Ba mai mult. De la bun început, burghezia purta în sine propriul ei contrariu: capitaliştii nu pot exista fără muncitori salariaţi, şi, pe măsură ce meşterul breslaş din evul mediu se transforma în burghezul din zilele noastre, se transformau şi calfa din cadrul breslei şi zilerul din afara breslei în proletari. Şi deşi, în linii generale, burghezia putea să pretindă că <i>în lupta împotriva nobilimii</i> reprezintă şi interesele diferitelor clase muncitoare din vremea aceea, totuşi, cu prilejul fiecărei mari mişcări burgheze izbucneau mişcări de sine stătătoare ale clasei care era precursorul mai mult sau mai puţin dezvoltat al proletariatului modern. Aşa au fost în timpul Reformei şi al Războiului ţărănesc german mişcarea anabaptiştiior şi a lui Thomas Münzer, în marea revoluţie engleză — levellerii, în marea revoluţie franceză — Babeuf. Aceste acţiuni revoluţionare ale unei clase care nu se maturizase încă au fost însoţite de manifestări teoretice corespunzătoare: descrieri utopice ale unei orânduiri sociale ideale <a href="javascript:void(0);" id="n299">[299]</a> în secolele al XVI-lea şi al XVII-lea, iar în secolul al XVIII-lea teorii de-a dreptul comuniste (Morelly şi Mably). Revendicarea egalităţii nu se mai limita la drepturile politice, ea a fost extinsă şi asupra situaţiei sociale a indivizilor; nu numai privilegiile de clasă trebuiau să fie lichidate, ci înseşi deosebirile de clasă. Prima formă în care şi-a găsit expresie noua doctrină a fost un comunism ascetic, care respinge toate plăcerile vieţii, un comunism de tip spartan. Au urmat apoi cei trei mari utopişti: Saint-Simon, la care orientarea burgheză şi-a mai păstrat o oarecare pondere alături de orientarea proletară, Fourier şi Owen. Owen, care trăia în ţara celei mai dezvoltate producţii capitaliste şi se afla sub impresia contradicţiilor generate de aceasta, a elaborat, pornind de la materialismul francez, un întreg sistem, cuprinzând propunerile sale pentru desfiinţarea deosebirilor de clasă.</p>', '<p>O trăsătură comună a celor trei utopişti este că ei nu se manifestă ca reprezentanţi ai intereselor proletariatului, apărut între timp ca rezultat al dezvoltării istorice. Ca şi iluminiştii, ei nu vor să elibereze mai întâi o anumită clasă, ci dintr-o dată întreaga omenire. Ca şi aceştia, ei vor să instaureze imperiul raţiunii şi al dreptăţii eterne; dar imperiul lor se deosebeşte de cel al iluminiştilor ca cerul de pământ. Lumea burgheză, orânduită după principiile acestor iluminişti, este şi ea iraţională şi nedreaptă, prin urmare, nu mai puţin decât feudalismul şi toate rânduielile sociale anterioare merită să fie aruncată la gunoi. Dacă până acum nu au domnit în lume adevărata raţiune şi adevărata dreptate, aceasta se datoreşte numai faptului că ele nu au fost încă cunoscute aşa cum se cuvine. Lipsea omul genial, care şi-a făcut acum apariţia şi care a cunoscut adevărul. Faptul că el a apărut acum, că adevărul a, fost cunoscut tocmai acum nu este rezultatul necesar, inevitabil al dezvoltării istorice, ci o simplă întâmplare fericită. El s-ar fi putut naşte tot atât de bine cu 500 de ani în urmă, şi atunci ar fi scutit omenirea de 5 secole de erori, de lupte şi de suferinţe.</p>', '<p>Am văzut cum filozofii francezi din secolul al XVIII-lea, care au pregătit revoluţia, făceau apel la raţiune ca la unicul judecător a tot ce există. Ei cereau instaurarea unui stat raţional, a unei societăţi raţionale; tot ce contrazicea raţiunea eternă trebuia înlăturat fără milă. Am văzut, de asemenea, că această raţiune eternă nu era în realitate nimic altceva decât raţiunea idealizată a bürgerului de mijloc, pe atunci tocmai pe cale de a se transforma în burghez. Or, când revoluţia franceză a înfăptuit această societate a raţiunii şi acest stat al raţiunii, noile instituţii, oricât de raţionale erau ele în comparaţie cu vechile rânduieli, nu se dovediră nicidecum absolut raţionale. Statul raţiunii eşuase complet. Contractul social al lui Rousseau îşi găsise întruchiparea în Teroare, din care burghezia, pierzând încrederea în propria ei capacitate politică, a căutat o salvare mai întâi în corupţia Directoratului şi, în cele din urmă, sub scutul despotismului napoleonian. Pacea veşnică făgăduită se transformase într-un nesfârşit război de cuceriri. Nici societatea raţiunii nu o nimerise mai bine. Opoziţia dintre bogaţi şi săraci, în loc să-şi găsească rezolvarea într-o prosperitate generală, se accentuase şi mai mult prin înlăturarea privilegiilor de breaslă şi a altor privilegii, care aruncau o punte peste această opoziţie, şi prin înlăturarea aşezămintelor de binefacere bisericeşti, care o mai atenuau. „Eliberarea proprietăţii“ de cătuşele feudale, devenită acum o realitate, s-a dovedit a fi pentru micul burghez şi ţăran libertatea de a vinde această mică proprietate, zdrobită de concurenţa atotputernică a marelui capital şi a marii proprietăţi funciare, tocmai acestor magnaţi; „eliberarea proprietăţii“ s-a transformat astfel pentru micul burghez şi ţăran în eliberarea <i>de</i> proprietate. Rapida dezvoltare a industriei pe baze capitaliste a făcut din sărăcia şi mizeria maselor muncitoare o condiţie necesară a existenţei societăţii. Plata în bani peşin a devenit din ce în ce mai mult, după expresia lui Carlyle, singurul element de legătură al acestei societăţi. Numărul crimelor a crescut din an în an. Dacă viciile lumii feudale, afişate altădată fără jenă în văzul tuturor, deşi n-au fost suprimate, au fost totuşi împinse pentru moment pe planul al doilea, în schimb, viciile lumii burgheze, practicate până atunci numai pe ascuns, au înflorit cu atât mai din plin. Comerţul s-a transformat tot mai mult într-o înşelătorie. „Fraternitatea“ proclamată de deviza revoluţionară şi-a găsit realizarea în şicanele şi în invidia generate de lupta de concurenţă. Corupţia a luat locul asupririi prin violenţă, iar banii, ca principală pârghie a puterii sociale, au luat locul spadei. Dreptul primei nopţi a trecut de la stăpânul feudal la fabricantul burghez. Prostituţia a luat proporţii nemaipomenite. Căsătoria însăşi a continuat să rămână forma legal recunoscută, paravanul oficial al prostituţiei, completată pe deasupra cu adulterul practicat pe scară largă. Pe scurt, comparate cu emfaticele făgăduieli ale iluminiştilor, instituţiile sociale şi politice instaurate în urma „triumfului raţiunii“ s-au dovedit a fi nişte caricaturi care produceau o decepţie amară. Lipseau doar oamenii care să constate această decepţie, şi aceştia şi-au făcut apariţia o dată cu noul veac. În 1802 au văzut lumina tiparului „Scrisorile din Geneva“ ale lui Saint-Simon; în 1808 a apărut prima lucrare a lui Fourier, deşi bazele teoriei sale datează încă din 1799; la 1 ianuarie 1800, Robert Owen a preluat conducerea New Lanarkului.</p>', '<p>Pe vremea aceea însă, modul de producţie capitalist şi, împreună cu el, contradicţia dintre burghezie şi proletariat erau încă foarte puţin dezvoltate. Marea industrie, care tocmai atunci lua naştere în Anglia, era încă necunoscută în Franţa. Dar abia marea industrie dezvoltă, pe de o parte, conflictele care fac ca revoluţionarea modului de producţie, înlăturarea caracterului lui capitalist să devină o necesitate stringentă — conflicte nu numai între clasele cărora marea industrie le-a dat naştere, dar şi între forţele de producţie şi formele de schimb create de ea; pe de altă parte, prin dezvoltarea înseşi a acestor uriaşe forţe de producţie, marea industrie creează şi mijloacele pentru rezolvarea acestor conflicte. Dacă, prin urmare, pe la 1800 conflictele izvorâte din noua orânduire socială abia luau naştere, acest lucru este cu atât mai valabil în ceea ce priveşte mijloacele pentru rezolvarea lor. Cu toate că în timpul Terorii masele neavute din Paris au putut să cucerească pentru un moment puterea şi să ducă astfel la biruinţă revoluţia burgheză chiar <i>împotriva</i> burgheziei, ele n-au făcut decât să dovedească că în împrejurările de atunci o dominaţie a lor de durată era cu neputinţă. Proletariatul — care abia începea să se desprindă din aceste mase neavute, ca embrion al unei clase noi, încă absolut incapabilă de o acţiune politică independentă — se prezenta ca o stare socială asuprită şi obidită, care, dată fiind neputinţa ei de a se ajuta singură, putea primi un ajutor cel mult din afară, de sus.</p>', '<p>Această situaţie istorică a determinat şi concepţiile întemeietorilor socialismului. Stadiului nematur al producţiei capitaliste, relaţiilor de clasă nematurizate le-au corespuns teorii lipsite de maturitate. Soluţia problemelor sociale, care era încă ascunsă în relaţiile economice nedezvoltate, trebuia inventată de mintea omenească. Ordinea socială nu prezenta decât neajunsuri; înlăturarea ei era sarcina raţiunii. Se punea deci problema de a se născoci un sistem nou, mai desăvârşit, de orânduire socială şi de a-i impune din afară societăţii, prin propagandă şi, pe cât posibil, prin exemplul unor experienţe model. Aceste noi sisteme sociale erau din capul locului sortite să rămână simple utopii; şi cu cât erau mai minuţios elaborate, cu atât mai mult trebuiau să se reducă la pure fantezii.</p>', '<p>Acestea odată stabilite, nu ne vom mai ocupa nici un moment de acest aspect, care aparţine acum în întregime trecutului. Lăsăm pe seama tarabagiilor literari plăcerea de a diseca cu solemnitate aceste fantezii, care astăzi nu fac decât să amuze, şi de a opune unor asemenea „aiureli“ superioritatea propriei lor gândiri lucide. Noi preferăm să ne bucurăm de germenii de idei geniale şi de ideile geniale care răzbesc pretutindeni de sub învelişul fantastic şi pe care aceşti filistini nu sunt în stare să le vadă.</p>', '<p>Saint-Simon a fost un fiu al marii revoluţii franceze, la izbucnirea căreia el nu împlinise încă 30 de ani. Revoluţia a reprezentat victoria repurtată de starea a treia, adică de marea masă a naţiunii, <i>activă</i> în producţie şi în comerţ, asupra stărilor privilegiate şi trândave de până atunci — nobilimea şi clerul. Dar victoria stării a treia s-a dovedit curând a nu fi decât victoria exclusivă a unei mici părţi a acestei stări, decât cucerirea puterii politice de către pătura privilegiată din punct de vedere social a acestei stări — burghezia avută. Această burghezie se dezvoltase rapid încă în timpul revoluţiei, pe de o parte, prin specula făcută cu moşiile, confiscate şi apoi <i>vândute</i>, ale nobililor şi ale bisericii, şi, pe de altă parte, prin escrocarea naţiunii de către furnizorii armatei. Tocmai domnia acestor escroci a fost aceea care pe vremea Directoratului a adus Franţa şi revoluţia pe marginea prăpastiei, oferind astfel lui Napoleon pretextul pentru lovitura sa de stat. Astfel, în mintea lui Saint-Simon, contradicţia dintre starea a treia şi stările privilegiate a luat forma contradicţiei dintre „muncitori“ şi „trântori“. Trântorii erau nu numai reprezentanţii vechilor stări privilegiate, ci şi toţi cei care trăiau din rentă, fără a participa la producţie şi comerţ. Iar „muncitorii“ erau nu numai muncitorii salariaţi, ci şi fabricanţii, comercianţii, bancherii. Că trântorii nu mai erau capabili să deţină conducerea spirituală şi dominaţia politică era un lucru cert şi definitiv pecetluit de revoluţie. Că cei neavuţi nu aveau această capacitate era, după părerea lui Saint-Simon, un lucru dovedit prin experienţa din timpul Terorii. Cine urma deci să conducă şi să domine? După părerea lui Saint-Simon, ştiinţa şi industria, unite printr-o nouă legătură religioasă, menită să restabilească unitatea concepţiilor religioase, sfărâmată de la Reformă încoace, adică un „nou creştinism“, în mod necesar mistic şi riguros ierarhic. Dar ştiinţa o reprezentau belferii, iar industria — în primul rând burghezii activi, fabricanţii, comercianţii, bancherii. Ce-i drept, aceşti burghezi urmau să se transforme într-un fel de funcţionari publici, un fel de oameni de încredere ai societăţii, dar care trebuiau totuşi să păstreze faţă de muncitori o poziţie de comandă, privilegiată din punct de vedere economic. Mai ales bancherii erau chemaţi să reglementeze întreaga producţie socială prin reglementarea creditului. Această concepţie corespundea întru totul unor vremuri când, în Franţa, marea industrie şi, o dată cu ea, contradicţia dintre burghezie şi proletariat erau abia în curs de formare. Dar Saint-Simon subliniază îndeosebi faptul următor: ceea ce îl interesează pretutindeni şi în permanenţă este soarta „clasei celei mai numeroase şi mai sărace“ (la classe la plus nombreuse et la plus pauvre).</p>', '<p>Saint-Simon formulează încă în „Scrisorile din Geneva“ teza că</p>', '<blockquote>„toţi oamenii trebuie să muncească“.</blockquote>', '<p>În aceeaşi lucrare el subliniază că Teroarea fusese dominaţia maselor neavute.</p>', '<blockquote>„Priviţi — exclamă el adresându-se acestora — ce s-a petrecut în Franţa pe vremea când acolo tovarăşii voştri au pus mâna pe putere; ei au adus foametea“.</blockquote>', '<p>Dar a concepe revoluţia franceză ca o luptă între clase, şi anume nu numai între nobilime şi burghezie, ci şi între nobilime, burghezie <i>şi cei neavuţi</i> era în 1802 o descoperire dintre cele mai geniale. În 1816, Saint-Simon defineşte politica drept ştiinţa despre producţie şi prezice dizolvarea totală a politicii în economie. Dacă ideea că situaţia economică este baza instituţiilor politice apare aici numai în germene, ideea transformării guvernării politice asupra oamenilor într-o administrare a lucrurilor şi conducere a proceselor de producţie, deci ideea „desfiinţării statului“, în jurul căreia s-a făcut în ultima vreme atâta vâlvă, e deja limpede exprimată. Cu aceeaşi superioritate în raport cu contemporanii săi, Saint-Simon proclamă în 1814, imediat după intrarea aliaţilor în Paris, şi apoi în 1815, în timpul războiului de 100 de zile, că alianţa dintre Franţa şi Anglia şi, în al doilea rând, alianţa acestor două ţări cu Germania constituie unica garanţie a dezvoltării prospere şi a păcii în Europa. Pentru a propovădui francezilor în 1815 o alianţă cu învingătorii de la Waterloo era într-adevăr nevoie atât de curaj, cât şi de clarviziune istorică.</p>', '<p>Dacă la Saint-Simon găsim o genială perspicacitate, datorită căreia aproape toate ideile socialiştilor de mai târziu, în afară de cele strict economice, există la el în germene, la Fourier găsim o critică a ordinii sociale existente pe cât de autentic francez de spirituală, pe atât de pătrunzătoare. Burgheziei, profeţilor ei entuziaşti dinainte de revoluţie şi apologeţilor ei interesaţi de după revoluţie, Fourier le opune propriile lor cuvinte. El dezvăluie fără cruţare mizeria materială şi morală a lumii burgheze şi o confruntă atât cu făgăduielile ademenitoare ale iluminiştilor anteriori de instaurare a unei societăţi în care va domni numai raţiunea, a unei civilizaţii care va ferici pe toţi, cât şi cu declaraţiile lor despre capacitatea nelimitată de perfecţionare a omului; el demască frazeologia ideologilor burghezi din vremea lui care înfăţişau realitatea în culori trandafirii, arătând că frazelor lor grandilocvente le corespunde pretutindeni cea mai jalnică realitate, şi ironizează caustic iremediabilul fiasco al acestei frazeologii. Fourier nu este numai un critic; firea lui de o nealterată voioşie face din el un satiric, şi anume unul dintre cei mai mari satirici ai tuturor timpurilor. El zugrăveşte, pe cât de magistral, pe atât de savuros, speculaţiile şi escrocheriile care au înflorit o dată cu declinul revoluţiei, ca şi spiritul de dugheană al întregului comerţ francez de atunci. Şi mai magistrală este critica pe care el o face formei burgheze a relaţiilor dintre sexe şi situaţiei pe care o are femeia în societatea burgheză. El este primul care a arătat că gradul de emancipare a femeii într-o societate dată este măsura firească a emancipării generale. Măreţia lui Fourier se manifestă însă cel mai pregnant în concepţia sa despre istoria societăţii. El împarte întreaga desfăşurare de până acum a istoriei în patru trepte de dezvoltare: sălbăticia, patriarhatul, barbaria şi civilizaţia, aceasta din urmă coincizând cu ceea ce numim astăzi societatea burgheză, prin urmare cu orânduirea socială care se dezvoltă din secolul al XVI-lea, şi arată</p>', '<blockquote>„că ordinea civilizată dă fiecărui viciu, pe care barbaria îl practica cu simplicitate, o formă complexă, ambiguă, echivocă şi ipocrită“,</blockquote>', '<p class="noind">că civilizaţia se mişcă într-un „cerc vicios“, în contradicţii, pe care le reproduce necontenit fără a le putea învinge, astfel încât ajunge întotdeauna la un rezultat opus aceluia pe care vrea sau pretinde că vrea să-l obţină. Astfel, de pildă,</p>', '<blockquote>„în civilizaţie <i>sărăcia e generată de însăşi abundenţă“</i>.</blockquote>', '<p>După cum se vede, Fourier mânuieşte dialectica cu aceeaşi măiestrie ca şi contemporanul său Hegel. În acelaşi chip dialectic el scoate în evidenţă, în opoziţie cu vorbăria despre capacitatea nelimitată de perfecţionare a omului, că fiecare fază istorică are linia ei ascendentă, dar şi linia ei descendentă, şi aplică această concepţie şi la viitorul întregii omeniri. După cum Kant a introdus în ştiinţele naturii ideea viitoarei dispariţii a pământului, tot aşa Fourier introduce în concepţia despre istorie ideea viitoarei dispariţii a omenirii.</p>', '<p>În timp ce Franţa era bântuită de uraganul revoluţiei, în Anglia avea loc o revoluţie mai puţin zgomotoasă, dar nu mai puţin grandioasă. Aburul şi noile maşini-unelte au transformat manufactura în marea industrie modernă, revoluţionând astfel întreaga bază a societăţii burgheze. Dezvoltarea lentă din timpul manufacturii s-a transformat într-o adevărată perioadă de Sturm und Drang al producţiei. Cu o rapiditate mereu crescândă se înfăptuia împărţirea societăţii în mari capitalişti şi în proletari neavuţi, iar între aceştia, în locul stării de mijloc stabile de altădată, se afla acum o masă nestabilă de meşteşugari şi de mici comercianţi, partea cea mai fluctuantă a populaţiei, având o existenţă nesigură. Noul mod de producţie se afla abia la începutul liniei ascendente a evoluţiei sale: el era încă modul de producţie normal, reglementar, singurul cu putinţă în împrejurările date. Dar încă de pe atunci el genera anomalii sociale flagrante: îngrămădirea unei populaţii dezrădăcinate în văgăunele cele mai mizerabile ale marilor oraşe — destrămarea tuturor legăturilor tradiţionale, a subordonării patriarhale, a familiei; prelungirea excesivă a zilei de muncă, mai ales pentru femei şi copii; degradarea morală în proporţie de masă a păturilor muncitoare, aruncate brusc în condiţii cu totul noi, de la ţară la oraş, din agricultură în industrie, din condiţii de viaţă stabile în altele nesigure, zilnic schimbătoare. Atunci a apărut ca reformator un fabricant de 29 de ani, un om cu un caracter de o simplicitate copilărească, dusă până la sublim, dar în acelaşi timp un conducător de oameni înnăscut, cum nu se întâlnesc mulţi. Robert Owen îşi însuşise doctrina iluminiştilor materialişti, potrivit căreia caracterul omului este produsul, pe de o parte, al structurii sale înnăscute şi, pe de altă parte, al condiţiilor mediului în care trăieşte în tot timpul vieţii sale, dar mai ales în timpul perioadei sale de formare. Majoritatea celor de o seamă cu el nu vedeau în revoluţia industrială decât confuzie şi haos, prielnice pentru pescuitul în apă tulbure şi pentru îmbogăţire rapidă. Owen vedea în revoluţia industrială prilejul de a aplica în practică teza sa favorită şi de a face astfel ordine în haos. Încercase şi mai înainte — şi încă cu succes — să aplice această teză la Manchester, ca director al unei fabrici cu 500 de muncitori. Din 1800 până în 1829 a condus în acelaşi spirit, ca director şi asociat, marea filatură de bumbac din New Lanark în Scoţia, dar cu o mai mare libertate de acţiune şi cu un succes care i-a adus un renume european. El a transformat populaţia New Lanarkului, care s-a ridicat treptat la 2.500 de suflete şi era compusă la început din elementele cele mai eterogene, în majoritatea lor decăzute moralmente, într-o desăvârşită colonie model, în care beţia, poliţia, justiţia penală, procesele, caritatea publică erau lucruri necunoscute, iar filantropia inutilă. Şi toate acestea le-a realizat prin simplul fapt că i-a pus pe oameni în condiţii mai potrivite cu demnitatea omenească şi mai ales educând cu grijă tânăra generaţie. El este creatorul grădiniţelor de copii, pe care le-a introdus pentru prima oară la New Lanark. De la vârsta de doi ani copiii mergeau la grădiniţă, unde îşi petreceau timpul atât de plăcut, încât abia mai puteau fi aduşi înapoi acasă. În timp ce concurenţii lui Owen cereau muncitorilor lor să lucreze 13—14 ore pe zi, la New Lanark se lucra numai 10 ore şi jumătate. Când o criză în industria bumbacului a impus încetarea producţiei timp de 4 luni, muncitorilor li s-a plătit în continuare integral salariul, deşi nu lucraseră în cursul acestor luni. Totuşi valoarea întreprinderii a crescut de mai bine de două ori, aducând până la urmă proprietarilor beneficii mari.</p>', '<p>Toate acestea nu-l satisfăceau însă pe Owen. El considera că condiţiile de existenţă create muncitorilor săi nu erau încă nici pe departe condiţii pe măsura demnităţii omeneşti.</p>', '<blockquote>„Oamenii erau sclavii mei“ — spunea el;</blockquote>', '<p class="noind">condiţiile relativ prielnice pe care le crease muncitorilor din New Lanark erau încă departe de a permite o dezvoltare raţională şi multilaterală a caracterului şi a inteligenţei, fără a mai vorbi de o activitate vitală liberă.</p>', '<blockquote>„Şi totuşi partea laborioasă a acestor 2.500 de oameni producea pentru societate tot atâta avuţie reală cât putea produce, cu abia o jumătate de secol înainte, o populaţie de 600.000 de oameni. Mă întrebam: ce se întâmplă cu diferenţa dintre avuţia consumată de 2.500 de persoane şi aceea pe care ar fi trebuit s-o consume cele 600.000 de persoane?“</blockquote>', '<p>Răspunsul era limpede. Această diferenţă a fost folosită pentru a se asigura proprietarilor întreprinderii 5% dobândă la capitalul investit şi în plus un profit de peste 300.000 l. st. (6.000.000 de mărci). Şi ceea ce era valabil pentru New Lanark era valabil în şi mai mare măsură pentru toate fabricile din Anglia.</p>', '<blockquote>„Fără această avuţie nouă, creată cu ajutorul maşinilor, nu s-ar fi putut duce războaiele pentru răsturnarea lui Napoleon şi pentru menţinerea principiilor aristocratice ale societăţii. Şi totuşi această forţă nouă era creată de clasa muncitoare“. <a href="javascript:void(0);" id="n300">[300]</a></blockquote>', '<p>Ei trebuia să-i revină şi roadele. Noile şi colosalele forţe de producţie, care până atunci nu serviseră decât la îmbogăţirea câtorva şi la înrobirea maselor, constituiau pentru Owen baza unei transformări sociale, ele fiind menite să funcţioneze numai pentru bunăstarea tuturor, ca proprietate comună a tuturor.</p>', '<p>Pe baza unor asemenea considerente pur practice, ca rod, ca să zicem aşa, al unui calcul comercial, s-a născut comunismul lui Owen. El a păstrat mereu acest caracter practic. Astfel, în 1823, pentru înlăturarea mizeriei din Irlanda, Owen a propus înfiinţarea de colonii comuniste, alăturând proiectului său un calcul complet al investiţiilor de capital necesare, al cheltuielilor anuale şi al veniturilor previzibile. În planul definitiv al ordinii sociale viitoare alcătuit de el, elaborarea tehnică a amănuntelor, inclusiv schiţa, elevaţia şi perspectiva din înălţime, este executată cu atâta competenţă, încât, odată admisă metoda reformei sale sociale, ar rămâne puţine obiecţii de făcut cu privire la organizarea în amănunt, chiar din punctul de vedere al specialistului în materie.</p>', '<p>Trecerea la comunism a fost punctul de cotitură în viaţa lui Owen. Atâta timp cât se manifestase doar ca filantrop, el recoltase bogăţii, elogii, onoruri şi glorie. Era omul cel mai popular din Europa. Nu numai cei de o seamă cu el, dar chiar şi oameni de stat şi capete încoronate îl aplaudau. Dar de îndată ce a venit cu teoriile sale comuniste, lucrurile s-au schimbat. Trei mari piedici stăteau, după părerea sa, înainte de toate în calea reformei sociale: proprietatea privată, religia şi forma existentă a căsătoriei. El ştia ce-l aşteaptă dacă le atacă: ostracizare din partea societăţii oficiale, pierderea întregii sale situaţii sociale. Dar el n-a ezitat să le atace fără cruţare, şi ceea ce a prevăzut s-a întâmplat. Ostracizat de societatea oficială, trecut sub tăcere de presă, sărăcit de pe urma experienţelor comuniste din America, pentru care îşi sacrificase întreaga avere, dar care eşuaseră, el s-a adresat direct clasei muncitoare, în mijlocul căreia a activat încă 30 de ani. Toate mişcările sociale, toate progresele efective care s-au realizat în Anglia în interesul muncitorilor sunt legate de numele lui Owen. Astfel, în 1819, datorită eforturilor depuse de el timp de 5 ani, a fost adoptată cea dintâi lege cu privire la limitarea muncii femeilor şi copiilor în fabrici. El a prezidat primul congres în cadrul căruia trade-unionurile din întreaga Anglie s-au unit într-o singură mare uniune sindicală. Tot el a introdus ca măsuri de trecere la orânduirea socială pe deplin comunistă, pe de o parte, asociaţiile cooperatiste (cooperative de consum şi de producţie), care cel puţin ulterior au făcut dovada practică că atât comerciantul cât şi fabricantul sunt persoane de care societatea se poate foarte bine lipsi; pe de altă parte, bazarurile de muncă, instituţii pentru schimbul produselor muncii prin mijlocirea unor bani-muncă de hârtie, a căror unitate o constituia ora de muncă. Aceste instituţii, care trebuiau în mod inevitabil să dea greş, dar care anticipau pe de-a-ntregul banca de schimb (creată de Proudhon cu mult mai târziu), se deosebeau însă de aceasta tocmai prin faptul că ele nu reprezentau panaceul universal împotriva tuturor relelor sociale, ci numai un prim pas spre o transformare mult mai radicală a societăţii.</p>', '<p>Felul de a gândi al utopiştilor a dominat mult timp concepţiile socialiste ale secolului al XIX-lea şi le mai domină în parte şi acum. Acest fel de a gândi a fost îmbrăţişat până nu demult de toţi socialiştii francezi şi englezi, precum şi de comunismul german din trecut, inclusiv Weitling. Pentru ei toţi, socialismul este expresia adevărului absolut, a raţiunii şi dreptăţii şi, de îndată ce este descoperit, cucereşte lumea prin propria sa forţă; adevărul absolut fiind independent de timp, de spaţiu şi de dezvoltarea istorică a omenirii, simpla întâmplare decide când şi unde va fi descoperit. Totodată, la fiecare întemeietor de şcoală adevărul absolut, raţiunea şi dreptatea diferă; şi cum la fiecare dintre ei forma specifică pe care o îmbracă adevărul absolut, raţiunea şi dreptatea este determinată la rândul ei de judecata lui subiectivă, de condiţiile lui de viaţă, de erudiţia şi formaţia lui spirituală, în acest conflict dintre adevărurile absolute nu este posibilă o altă soluţie decât tocirea contradicţiilor lor. De aici nu putea să rezulte decât un socialism eclectic, intermediar, ca cel care domină de fapt până astăzi minţile celor mai mulţi muncitori socialişti din Franţa şi din Anglia, un amestec de consideraţii critice moderate, de teze economice şi de reprezentări şablonarde de toate nuanţele ale diferiţilor întemeietori de secte privind viitorul societăţii, un amestec la care se ajunge cu atât mai uşor cu cât în vâltoarea discuţiilor diferitelor lui elemente componente li se tocesc mai repede colţurile ascuţite ale preciziunii, aşa cum se întâmplă cu prundişul dintr-un pârâu. Pentru a face din socialism o ştiinţă, el trebuia mai întâi situat pe un teren real.</p>'],
'idChr': '5.02.01text',
'title': `I`,
'info': 'Engels (1880): Dezvoltarea socialismului de la utopie la ştiinţă',
},
{'year': '1880',
'image': 'engels',
'content': ['<h6 style="text-align: center;">II</h6>', '<p>Între timp, alături de filozofia franceză a secolului al XVIII-lea şi în urma ei, se născuse filozofia germană modernă, care şi-a găsit desăvârşirea la Hegel. Cel mai mare merit al ei a fost că s-a reîntors la dialectică ca la cea mai înaltă formă de gândire. Filozofii greci din antichitate erau toţi dialecticieni înnăscuţi, spontani, iar Aristotel, mintea cea mai universală dintre ei, a şi cercetat formele esenţiale ale gândirii dialectice. Filozofia modernă însă, cu toate că şi aici dialectica a avut reprezentanţi străluciţi (de pildă Descartes şi Spinoza), s-a împotmolit din ce în ce mai mult, mai ales sub influenţa engleză, în aşa-numitul mod de gândire metafizic, care predomina aproape exclusiv şi printre francezii secolului al XVIII-lea, cel puţin în lucrările lor pur filozofice. În afara filozofiei propriu-zise însă, ei au fost în stare să creeze capodopere ale dialecticii; ajunge să menţionăm „Nepotul lui Rameau“ de Diderot şi „Disertaţie despre originea inegalităţii dintre oameni“ de Rousseau. — Redăm aici pe scurt esenţa celor două metode de gândire.</p>', '<p>Dacă supunem examenului gândirii natura sau istoria omenirii, sau propria noastră activitate intelectuală, la prima vedere ni se înfăţişează imaginea unei împletiri infinite de conexiuni şi interacţiuni, în care nimic nu rămâne ceea ce a fost, unde şi cum a fost, ci în care totul se mişcă, se schimbă, se naşte şi piere. Vedem, aşadar, mai întâi imaginea de ansamblu, în care amănuntele trec încă, mai mult sau mai puţin, pe al doilea plan; ne îndreptăm mai mult atenţia asupra mişcării, asupra trecerilor şi legăturii lor, decât asupra a ceea ce se mişcă, se transformă şi se înlănţuie. Acest mod primitiv, naiv, dar corect în fond de a vedea lumea este propriu filozofiei antice greceşti şi a fost pentru prima oară exprimat limpede de Heraclit: totul este şi în acelaşi timp nu este, căci totul <i>curge</i>, totul se află în permanentă schimbare, în permanent proces de naştere şi de pieire. Dar acest mod de a vedea, oricât de bine ar sesiza el caracterul general al imaginii de ansamblu a fenomenelor, nu este totuşi suficient pentru a explica amănuntele din care se compune această imagine de ansamblu; şi atâta timp cât nu cunoaştem aceste amănunte, nu ne putem face o idee clară nici asupra imaginii de ansamblu. Pentru a cunoaşte aceste amănunte, trebuie să le desprindem din conexiunea lor naturală sau istorică şi să le cercetăm pe fiecare în parte, potrivit naturii lor, cauzelor şi efectelor lor particulare etc. Aceasta este în primul rând sarcina ştiinţelor naturii şi a istoriografiei, discipline care, din motive foarte întemeiate, nu au ocupat la grecii din epoca clasică decât un loc subordonat, pentru că grecii trebuiau să strângă mai întâi materialul necesar pentru aceasta. Abia după ce acest material este într-o oarecare măsură adunat, se poate păşi la trierea lui critică, la compararea lui, respectiv la împărţirea în clase, ordine şi specii. Începuturile cercetării exacte a naturii au fost dezvoltate de aceea abia de către grecii perioadei alexandrine <a href="javascript:void(0);" id="n301">[301]</a> şi mai târziu, în evul mediu, de către arabi; o adevărată ştiinţă a naturii datează însă abia din a doua jumătate a secolului al XV-lea, şi de atunci încoace ea a progresat cu o rapiditate tot mai mare. Descompunerea naturii în părţile ei componente, separarea diferitelor procese şi obiecte din natură în clase determinate, cercetarea structurii interne a corpurilor organice potrivit multiplelor lor forme anatomice, toate acestea au constituit condiţia fundamentală a uriaşelor progrese care au fost înregistrate în domeniul cunoaşterii naturii în ultimii 400 de ani. Dar acest mod de cercetare ne-a lăsat şi obiceiul de a concepe lucrurile şi procesele din natură izolate unele de altele, în afara marii conexiuni generale, deci nu în mişcarea, ci în nemişcarea lor, nu ca realităţi schimbătoare prin însăşi esenţa lor, ci ca lucruri fixe, imuabile, nu ca ceva viu, ci ca ceva mort. Transpus de Bacon şi Locke din ştiinţele naturii în filozofie, acest fel de a vedea a dat naştere mărginirii specifice a ultimelor secole, modului de gândire metafizic.</p>', '<p>Pentru metafizician, lucrurile şi imaginile lor mintale, adică noţiunile, sunt obiecte izolate, imuabile, rigide, date o dată pentru totdeauna, care trebuie cercetate unul după altul şi independent unul de altul. El gândeşte numai în antiteze directe, fără nici un termen intermediar; felul lui de a vorbi este da-da, nu-nu; tot ce e în plus vine de la necuratul. Pentru el un lucru ori există, ori nu există; şi tot atât de puţin un lucru poate să fie el însuşi şi totodată un altul. Pozitivul şi negativul se exclud în mod absolut; între cauză şi efect există de asemenea o opoziţie rigidă. La prima vedere, acest mod de gândire ni se pare foarte evident, pentru că este modul de gândire al aşa-numitului bun-simţ. Numai că bunul-simţ, oricât de respectabil ar fi el în cadrul vieţii de toate zilele, trece prin cele mai ciudate aventuri de îndată ce cutează să pornească în lumea vastă a cercetării, iar modul de gândire metafizic, oricât de justificat şi chiar necesar ar fi el în anumite domenii, mai mult sau mai puţin vaste, după natura obiectului, se loveşte totuşi de fiecare dată, mai curând sau mai târziu, de o limită dincolo de care devine unilateral, mărginit, abstract şi se încurcă în contradicţii de nerezolvat, pentru că în faţa lucrurilor izolate uită de legătura dintre ele, în faţa existenţei lor uită de devenirea lor, de naşterea şi pieirea lor, din cauza nemişcării lor uită de mişcarea lor, pentru că din cauza copacilor nu vede pădurea. În viaţa de toate zilele ştim, de pildă, şi putem spune cu certitudine dacă un animal există sau nu; la o cercetare mai exactă vedem însă că aceasta este câteodată o problemă foarte complicată, lucru pe care-l ştiu foarte bine juriştii, care s-au străduit în zadar să găsească limita raţională dincolo de care suprimarea copilului în pântecele mamei devine un omor; tot atât de imposibil este să stabileşti momentul morţii, întrucât fiziologia dovedeşte că moartea nu este un act care survine dintr-o dată, instantaneu, ci un proces foarte îndelungat. Tot aşa orice fiinţă organică este în fiecare clipă aceeaşi şi nu este aceeaşi; în fiecare clipă ea asimilează materii aduse din afară şi elimină altele, în fiecare clipă mor celule ale corpului său şi se formează altele noi; după un timp mai mult sau mai puţin îndelungat, substanţa acestui corp s-a reînnoit complet, a fost înlocuită prin alţi atomi, astfel că orice fiinţă organică este mereu aceeaşi şi totuşi alta. La o examinare mai atentă vedem de asemenea că cei doi poli ai unei opoziţii, cel pozitiv şi cel negativ, sunt tot atât de inseparabili pe cât sunt de opuşi şi că, în pofida opoziţiei lor <i>totale</i>, ei se întrepătrund; vedem de asemenea că reprezentările de cauză şi efect sunt valabile ca atare numai când sunt aplicate la un caz particular, dar că, de îndată ce privim cazul particular în conexiunea sa generală cu lumea în întregul ei, ele se contopesc, se dizolvă în reprezentarea interacţiunii universale, în care cauzele şi efectele îşi schimbă mereu locul; ceea ce este acum sau aici efect devine dincolo sau apoi cauză, şi invers.</p>', '<p>Toate aceste procese şi metode de gândire nu încap în limitele gândirii metafizice. Pentru dialectică însă, care prin însăşi esenţa sa concepe lucrurile şi imaginile lor mintale în conexiunea lor, în înlănţuirea lor, în mişcarea lor, în naşterea şi pieirea lor, procese ca cele de mai sus sunt tot atâtea confirmări ale propriului său mod de a proceda. Natura constituie piatra de încercare a dialecticii, şi trebuie să recunoaştem ştiinţei moderne a naturii meritul de a ne fi furnizat pentru această verificare un material extrem de bogat, care sporeşte pe zi ce trece, dovedind astfel că în natură toate se petrec, în ultimă instanţă, în mod dialectic, şi nu în mod metafizic, că ea nu se mişcă cu uniformitatea eternă a unui cerc ce se repetă continuu, ci parcurge o adevărată istorie. Aici trebuie să-l menţionăm, în primul rând, pe Darwin, care a dat cea mai puternică lovitură concepţiei metafizice despre natură, dovedind că întreaga natură organică de astăzi, plantele şi animalele, prin urmare şi omul, sunt produsul unui proces de dezvoltare care a durat milioane de ani. Întrucât însă până acum cercetătorii naturii care au învăţat să gândească dialectic pot fi număraţi pe degete, acest conflict dintre rezultatele obţinute şi modul de gândire tradiţional explică nemărginita confuzie care domneşte în prezent în ştiinţele teoretice ale naturii şi care duce la desperare pe dascăli ca şi pe discipoli, pe autori ca şi pe cititori.</p>', '<p>Prin urmare, o prezentare exactă a universului, a dezvoltării sale şi a dezvoltării omenirii, precum şi a reflectării acestei dezvoltări în capetele oamenilor nu poate fi realizată decât pe cale dialectică, ţinând mereu seama de interacţiunea universală dintre naştere şi pieire, dintre schimbările progresive şi cele regresive. Şi tocmai în acest sens s-a afirmat de la început filozofia germană modernă. Kant şi-a început cariera ştiinţifică reducând sistemul solar imuabil al lui Newton şi durata sa eternă — o dată ce i-a fost dat faimosul prim impuls — la un proces istoric: procesul naşterii soarelui şi a tuturor planetelor dintr-o masă nebuloasă în rotaţie. Şi în acelaşi timp el a tras concluzia că o dată cu apariţia sistemului solar este dată în mod necesar şi viitoarea lui dispariţie. O jumătate de secol mai târziu, Laplace a fundamentat din punct de vedere matematic punctul de vedere al lui Kant, iar după altă jumătate de secol, spectroscopul a dovedit existenţa în spaţiul cosmic a unor asemenea mase gazoase incandescente în diferite stadii de condensare.</p>', '<p>Această filozofie germană modernă şi-a găsit desăvârşirea în sistemul lui Hegel, care are marele merit de a fi prezentat pentru prima oară întreaga lume, naturală, istorică şi spirituală, ca un proces, adică în continuă mişcare, schimbare, transformare şi dezvoltare, şi de a fi încercat să dezvăluie legătura internă a acestei mişcări şi dezvoltări. Privită din acest punct de vedere, istoria omenirii nu mai apărea ca o încâlcire haotică de acte de violenţă lipsite de sens, care, în faţa scaunului de judecată al raţiunii filozofice, ajunse acum la maturitate, sunt toate la fel de condamnabile şi pe care e bine să le uităm cât mai repede posibil, ci ca însuşi procesul de dezvoltare a omenirii, gândirea având acum sarcina de a urmări mersul progresiv, ascendent al acestui proces de-a lungul tuturor căilor sale întortocheate şi de a dezvălui legitatea sa internă, care guvernează tot ceea ce aparent este întâmplător.</p>', '<p>Faptul că sistemul lui Hegel nu a rezolvat această problemă nu prezintă importanţă aici. Meritul său epocal este că a pus-o. Aceasta este o problemă pe care niciodată nu o va putea rezolva un singur om. Cu toate că Hegel a fost, alături de Saint-Simon, mintea cea mai universală a timpului său, el era totuşi îngrădit, în primul rând, de propriile sale cunoştinţe, inevitabil limitate, şi, în al doilea rând, de cunoştinţele şi concepţiile epocii sale, limitate şi ele ca volum şi profunzime. La acestea se mai adaugă însă şi o a treia împrejurare. Hegel era idealist, cu alte cuvinte, pentru el, ideile din mintea lui nu erau imagini mai mult sau mai puţin abstracte ale lucrurilor şi proceselor reale, ci, invers, lucrurile şi dezvoltarea lor nu erau decât imaginile întruchipate ale „ideii“ existente într-un mod oarecare încă înainte de a exista lumea. În felul acesta totul era aşezat cu capul în jos, conexiunea reală a fenomenelor lumii era complet inversată. Şi de aceea, oricât de just şi de genial a înţeles Hegel unele legături particulare ale fenomenelor, era inevitabil ca, din motivele arătate, sistemul lui să fie şi sub raportul amănuntelor în multe privinţe cârpit, artificial, născocit, într-un cuvânt fals. Sistemul hegelian ca atare a fost un colosal avorton, dar şi ultimul în felul lui. Căci el mai suferea de o iremediabilă contradicţie internă: pe de o parte avea drept premisă esenţială concepţia istorică potrivit căreia istoria omenirii este un proces de dezvoltare care, prin însăşi natura lui, nu poate să ajungă la o desăvârşire pe plan intelectual prin descoperirea unui aşa-zis adevăr absolut, iar pe de altă parte sistemul hegelian susţine că este tocmai summum-ul acestui adevăr absolut. Un sistem de cunoaştere a naturii şi a istoriei, atotcuprinzător şi încheiat o dată pentru totdeauna, este în contradicţie cu legile fundamentale ale gândirii dialectice; ceea ce nu exclude nicidecum, ci, dimpotrivă, implică faptul, că din generaţie în generaţie, cunoaşterea sistematică a întregii lumi exterioare poate să facă progrese uriaşe.</p>', '<p>Sesizarea caracterului complet fals al idealismului german de până acum a dus în mod inevitabil la materialism, dar, să reţinem, nu la materialismul metafizic, exclusiv mecanicist al secolului al XVIII-lea. În opoziţie cu simpla condamnare naiv revoluţionară a întregii istorii anterioare, materialismul modern vede în istorie procesul de dezvoltare a omenirii, proces ale cărui legi de mişcare îşi propune să le descopere. În opoziţie cu concepţia despre natură care domină nu numai la francezii din secolul al XVIII-lea, dar încă şi la Hegel, potrivit căreia natura este un tot care se mişcă în cicluri restrânse, rămânând mereu identic cu sine însuşi, cu corpuri cereşti eterne — cum le-a conceput Newton — şi cu specii imuabile de fiinţe organice — cum le-a conceput Linné —, materialismul modern sintetizează progresele cele mai noi ale ştiinţelor naturii, potrivit cărora natura are şi ea istoria ei în timp, corpurile cereşti ca şi speciile de organisme care le populează, atunci când găsesc condiţii favorabile, se nasc şi pier, iar ciclurile, în măsura în care în genere rămân admisibile, capătă dimensiuni infinit mai grandioase. În ambele cazuri materialismul modern este prin excelenţă dialectic şi nu mai are nevoie de o filozofie care să stea deasupra celorlalte ştiinţe. Din moment ce fiecare ştiinţă în parte este pusă în faţa cerinţei de a se edifica asupra locului pe care îl ocupă în conexiunea de ansamblu a lucrurilor şi a cunoştinţelor despre lucruri, orice ştiinţă specială despre această conexiune de ansamblu devine de prisos. Ceea ce rămâne ca element de sine stătător din toată filozofia de până acum este ştiinţa despre gândire şi despre legile ei — logica formală şi dialectica. Tot restul se dizolvă în ştiinţa pozitivă despre natură şi istorie.</p>', '<p>Dar pe când această revoluţionare în concepţia despre natură s-a putut înfăptui numai în măsura în care cercetările puneau la dispoziţie materialul pozitiv necesar cunoaşterii, îşi făcuseră simţită influenţa o serie de evenimente istorice care au provocat o cotitură hotărâtoare în concepţia despre istorie. În 1831 avusese loc la Lyon prima răscoală a muncitorilor; între 1838 şi 1842 a ajuns la apogeu prima mişcare muncitorească pe scară naţională, mişcarea cartiştilor englezi. Lupta de clasă dintre proletariat şi burghezie trecea pe primul plan al istoriei celor mai avansate ţări din Europa, pe măsură ce în aceste ţări se dezvolta, pe de o parte, marea industrie şi, pe de altă parte, dominaţia politică de curând cucerită a burgheziei. Teoriile economiei politice burgheze despre identitatea de interese dintre capital şi muncă, despre armonia generală şi bunăstarea generală ca urmare a liberei concurenţe erau tot mai categoric dezminţite de fapte. Toate acestea nu mai puteau fi ignorate, tot aşa cum nu putea fi ignorat nici socialismul francez şi englez, care era expresia lor teoretică, deşi foarte imperfectă. Dar vechea concepţie idealistă despre istorie, care nu fusese încă înlăturată, nu cunoştea luptele de clasă bazate pe interese materiale şi, în genere, nici un fel de interese materiale; producţia şi toate relaţiile economice erau pomenite numai în treacăt, ca elemente de importanţă secundară ale „istoriei culturii“.</p>', '<p>Faptele noi au impus o nouă cercetare a întregii istorii anterioare, şi atunci s-a văzut că <i>întreaga</i> istorie anterioară, cu excepţia stărilor primitive, a fost istoria unor lupte de clasă, că aceste clase sociale în luptă unele cu altele sunt de fiecare dată produsul relaţiilor de producţie şi de schimb, într-un cuvânt al relaţiilor <i>economice</i> din epoca respectivă; că, prin urmare, structura economică a societăţii din fiecare perioadă istorică dată constituie baza reală care explică, în ultimă instanţă, întreaga suprastructură — instituţiile juridice şi politice, precum şi concepţiile religioase, filozofice şi de altă natură din perioada istorică respectivă. Hegel eliberase de metafizică concepţia despre istorie, făcând-o dialectică, dar concepţia sa despre istorie era în esenţă idealistă. Acum idealismul fusese izgonit din ultimul său refugiu, din concepţia despre istorie, se crease o concepţie materialistă despre istorie şi se găsise calea pentru a explica conştiinţa oamenilor prin existenţa lor, în loc să se explice, ca până acum, existenţa lor prin conştiinţa lor.</p>', '<p>În consecinţă, socialismul nu mai apărea acum ca o descoperire întâmplătoare a cutărei sau cutărei minţi geniale, ci ca un produs necesar al luptei dintre două clase apărute ca urmare a dezvoltării istorice, proletariatul şi burghezia. Sarcina lui nu mai consta în a elabora un sistem cât mai perfect al societăţii, ci în a cerceta procesul istoric-economic din care au rezultat în mod necesar aceste clase şi antagonismul dintre ele şi în a descoperi, în situaţia economică creată de acest proces, mijloacele pentru rezolvarea conflictului. Dar socialismul de până acum era tot atât de incompatibil cu această concepţie materialistă pe cât era de incompatibilă concepţia despre natură a materialismului francez cu dialectica şi cu ştiinţele moderne ale naturii. Socialismul de până acum, deşi a criticat modul de producţie capitalist existent şi consecinţele lui, n-a putut să-l explice şi deci nici să-i vină de hac; el n-a putut decât să-l respingă pur şi simplu ca pe ceva rău. Cu cât se indigna mai mult împotriva exploatării clasei muncitoare, inseparabilă de acest mod de producţie, cu atât mai puţin era în stare să arate limpede în ce constă această exploatare şi modul în care ia naştere. Se punea însă problema, pe de o parte, de a prezenta modul de producţie capitalist în conexiunea lui istorică şi de a arăta necesitatea lui într-o perioadă istorică determinată, deci şi necesitatea pieirii lui, iar pe de altă parte de a dezvălui şi caracterul lui intern, încă neexplorat. Aceasta s-a realizat datorită descoperirii <i>plusvalorii</i>. S-a demonstrat că însuşirea muncii neplătite este forma fundamentală a modului de producţie capitalist şi a exploatării muncitorului care rezultă din acest mod de producţie; că chiar dacă capitalistul cumpără forţa de muncă a muncitorului său la valoarea integrală pe care aceasta o are ca marfă pe piaţa de mărfuri el scoate totuşi din ea o valoare mai mare decât aceea cu care a plătit-o —, şi că această plusvaloare formează, în ultimă instanţă, suma de valoare din care se acumulează în mâinile claselor avute masa de capital în continuă creştere. Astfel a fost explicat felul în care decurge producţia capitalistă şi în care se produce capitalul.</p>', '<p>Aceste două mari descoperiri — concepţia materialistă despre istorie şi dezvăluirea secretului producţiei capitaliste cu ajutorul plusvalorii — le datorăm lui <i>Marx</i>. Prin aceste descoperiri socialismul a devenit o ştiinţă, care urmează acum să fie elaborată în continuare în toate amănuntele şi conexiunile ei.</p>'],
'idChr': '5.02.02text',
'title': `II`,
'info': 'Engels (1880): Dezvoltarea socialismului de la utopie la ştiinţă',
},
{'year': '1880',
'image': 'engels',
'content': ['<h6 style="text-align: center;">III</h6>', '<p><a id="cit105"></a>Concepţia materialistă despre istorie porneşte de la teza că producţia, şi alături de producţie schimbul produselor ei, constituie baza oricărei orânduiri sociale; că, în fiecare societate care apare în istorie, repartiţia produselor, şi o dată cu ea împărţirea socială în clase sau stări sociale, este determinată de ce anume se produce, cum se produce şi de felul în care se face schimbul acestor produse. Prin urmare, cauzele ultime ale oricăror prefaceri sociale şi revoluţii politice nu trebuie căutate în mintea oamenilor, în înţelegerea tot mai mare a adevărului etern şi a dreptăţii, ci în schimbările care au loc în modul de producţie şi de schimb; ele nu trebuie căutate în <i>filozofia</i>, ci în <i>economia</i> epocii respective. Dacă oamenii ajung să-şi dea seama că instituţiile sociale existente sunt iraţionale şi nedrepte, că „nonsens devine raţiunea şi binefacerea o plagă“, <a href="javascript:void(0);" id="n302">[302]</a> aceasta nu este decât un indiciu că în metodele de producţie şi în formele de schimb s-au produs pe nesimţite transformări cu care orânduirea socială, croită pe măsura condiţiilor economice anterioare, nu se mai potriveşte. De aici rezultă de asemenea că şi mijloacele pentru înlăturarea racilelor descoperite trebuie să existe — mai mult sau mai puţin dezvoltate — tot în relaţiile de producţie schimbate. Aceste mijloace nu trebuie <i>inventate</i>, născocite din minte, ci trebuie <i>descoperite</i>, cu ajutorul minţii, în faptele materiale existente ale producţiei.</p>', '<p>Cum stau din acest punct de vedere lucrurile cu socialismul contemporan?</p>', '<p>Este un lucru acum aproape îndeobşte recunoscut că orânduirea socială existentă a fost creată de către actuala clasă dominantă, de către burghezie. Modul de producţie propriu burgheziei, care de la Marx încoace este numit modul de producţie capitalist, era incompatibil cu privilegiile locale, feudale şi cu legăturile personale reciproce ale orânduirii feudale; burghezia a sfărâmat orânduirea feudală, şi pe ruinele ei a ridicat orânduirea socială burgheză, imperiul liberei concurenţe, al libertăţii de deplasare şi de domiciliere, al egalităţii în drepturi a posesorilor de mărfuri, într-un cuvânt toate splendorile burgheze. Modul de producţie capitalist se putea dezvolta acum nestânjenit. De când aburul şi noile maşini-unelte au transformat vechea manufactură în marea industrie, forţele de producţie create sub conducerea burgheziei s-au dezvoltat cu o repeziciune şi în proporţii nemaipomenite până atunci. Dar după cum la timpul lor manufactura şi meşteşugurile, perfecţionate sub influenţa acesteia, intraseră în conflict cu cătuşele feudale ale breslelor, tot aşa marea industrie, ajunsă la o treaptă mai înaltă a dezvoltării ei, intră în conflict cu barierele în care o ţine îngrădită modul de producţie capitalist. Forma burgheză în care sunt folosite noile forţe de producţie a devenit neîncăpătoare pentru ele, iar acest conflict dintre forţele de producţie şi modul de producţie nu este un conflict născut în mintea oamenilor, ca, de pildă, conflictul dintre păcatul originar al omului şi justiţia divină, ci sălăşluieşte în faptele reale, există în mod obiectiv, în afara noastră, independent de voinţa sau de acţiunea chiar a acelor oameni care i-au dat naştere. Socialismul contemporan nu este altceva decât reflectarea în gândire a acestui conflict real, oglindirea lui în primul rând în mintea clasei care suferă direct de pe urma lui, a clasei muncitoare.</p>', '<p>Dar în ce constă acest conflict?</p>', '<p>Înaintea apariţiei producţiei capitaliste, adică în evul mediu, pretutindeni exista mica producţie, bazată pe proprietatea privată a celor ce muncesc asupra mijloacelor lor de producţie; la ţară — agricultura practicată de micii ţărani liberi sau dependenţi, la oraşe — meşteşugul. Mijloacele de muncă — pământul, uneltele agricole, atelierul, sculele — erau mijloace de muncă individuale, destinate folosinţei individuale, prin urmare, în mod necesar sărăcăcioase, mărunte, reduse. Dar tocmai de aceea ele aparţineau, de regulă, producătorului însuşi. A concentra, a dezvolta aceste mijloace de producţie fărâmiţate şi mărunte, a le preface în puternicele pârghii de producţie din zilele noastre — iată rolul istoric al modului de producţie capitalist şi al purtătoarei lui, burghezia. Felul în care burghezia a îndeplinit acest rol de-a lungul istoriei, începând din secolul al XV-lea, trecând prin cele trei trepte: cooperaţia simplă, manufactura şi marea industrie, a fost descris în amănunţime de Marx în secţiunea a patra a „Capitalului“. Dar burghezia, după cum a demonstrat Marx în aceeaşi secţiune, nu putea să transforme aceste mijloace de producţie reduse în forţe de producţie gigantice fără a le transforma din mijloace de producţie individuale în mijloace de producţie <i>sociale</i>, care pot fi folosite numai de <i>o colectivitate de oameni</i>. În locul roatei de tors, al războiului de ţesut manual şi al ciocanului fierarului au apărut maşina de filat, războiul de ţesut mecanic, ciocanul cu aburi; locul atelierului l-a luat fabrica, care reclamă cooperarea a sute şi mii de muncitori. Şi întocmai ca şi mijloacele de producţie, producţia însăşi s-a transformat dintr-un şir de acte individuale într-un şir de acte sociale, iar produsele din produse ale unor indivizi în produse sociale. Firul, ţesătura, obiectele de metal care ieşeau acum din fabrică erau produsul muncii colective a numeroşi muncitori, prin mâinile cărora trebuiau să treacă pe rând până să fie gata. Nici unul dintre muncitori nu mai putea spune despre ele: <i>eu</i> le-am făcut, sunt produsul <i>meu</i>.</p>', '<p>Acolo însă unde forma fundamentală a producţiei este diviziunea spontană a muncii, care a apărut treptat şi fără nici un plan în cadrul societăţii, ea imprimă produselor forma de <i>mărfuri</i>, al căror schimb reciproc, cumpărarea şi vânzarea, dă diferiţilor producători posibilitatea să-şi satisfacă variatele lor nevoi. Aşa stăteau lucrurile în evul mediu. Ţăranul, de pildă, vindea meşteşugarului produse agricole şi cumpăra în schimb de la acesta produse meşteşugăreşti. În această societate de producători individuali, de producători de mărfuri, pătrunse acum noul mod de producţie. În mijlocul diviziunii muncii, care s-a format în mod spontan, fără nici un plan şi care domnea în întreaga societate, el a introdus diviziunea muncii pe bază de plan în fiecare fabrică în parte; alături de producţia <i>individuală</i> a apărut producţia <i>socială</i>. Produsele amândurora se vindeau pe aceeaşi piaţă, aşadar la preţuri cel puţin aproximativ egale. Dar organizarea pe bază de plan era mai puternică decât diviziunea spontană a muncii; datorită muncii sociale, fabricile produceau mai ieftin decât micii producători individuali. Producţia individuală a fost învinsă rând pe rând în toate domeniile, producţia socială a revoluţionat în întregime vechiul mod de producţie. Dar acest caracter revoluţionar al producţiei sociale a fost atât de puţin înţeles, încât, dimpotrivă, ea a fost introdusă ca un mijloc pentru ridicarea şi stimularea producţiei de mărfuri. Producţia socială a fost nemijlocit determinată de anumite pârghii deja existente ale producţiei de mărfuri şi ale schimbului de mărfuri: capitalul comercial, meşteşugurile, munca salariată. Prin faptul că ea însăşi a apărut ca o formă nouă a producţiei de mărfuri, formele de însuşire caracteristice producţiei de mărfuri au rămas întru totul valabile şi pentru ea.</p>', '<p>În forma specifică a producţiei de mărfuri din evul mediu nici nu se putea pune problema: cui trebuie să-i aparţină produsul muncii. Producătorul individual îl producea, de regulă, din materia primă care-i aparţinea şi pe care o producea adesea el însuşi, cu propriile lui mijloace de muncă şi prin muncă manuală efectuată de el însuşi sau de familia sa. Astfel, producătorul nici nu avea nevoie să-şi însuşească produsul, acesta îi aparţinea de la sine. Proprietatea asupra produselor se baza, aşadar, <i>pe munca proprie</i>. Chiar şi atunci când se recurgea la ajutor străin, acesta juca, de regulă, numai un rol secundar, şi adesea, în afară de salariu, primea şi altă retribuţie; ucenicul şi calfa din cadrul breslelor lucrau nu atât pentru întreţinere şi salariu, cât mai ales în vederea propriei lor calificări ca meşteri. Au urmat concentrarea mijloacelor de producţie în mari ateliere şi în manufacturi, transformarea lor în mijloace de producţie într-adevăr sociale. Dar mijloacele de producţie şi produsele sociale tot mai erau privite ca mijloace de producţie şi produse ale unor indivizi izolaţi. Dacă până atunci posesorul mijloacelor de muncă îşi însuşise produsul pentru că, de regulă, era propriul său produs, iar ajutorul dat de munca străină constituia numai o excepţie, acum posesorul mijloacelor de muncă continua să-şi însuşească produsul, deşi acesta nu mai era produsul <i>său</i>, ci exclusiv produsul <i>muncii altuia</i>. Astfel, produsele muncii sociale nu mai erau însuşite acum de către aceia care puseseră realmente în mişcare mijloacele de producţie şi care fabricaseră realmente produsele, ci de către <i>capitalist</i>. Mijloacele de producţie şi producţia au devenit în esenţă sociale. Dar ele rămân subordonate unei forme de însuşire care are ca premisă producţia privată a unor indivizi izolaţi, în cadrul căreia deci fiecare este proprietarul propriului său produs şi îl duce la piaţă. Modul de producţie este subordonat acestei forme de însuşire, cu toate că el suprimă premisele ei. <a href="javascript:void(0);" id="n303">[303]</a> În această contradicţie, care imprimă noului mod de producţie caracterul lui capitalist, <i>se află în germene toate conflictele epocii</i> contemporane. Pe măsură ce noul mod de producţie a început să domine în toate ramurile hotărâtoare ale producţiei şi în toate ţările care joacă un rol economic hotărâtor, înlăturând prin aceasta producţia individuală cu excepţia câtorva rămăşiţe neînsemnate,<i> trebuia să iasă mai mult la iveală incompatibilitatea dintre producţia socială şi însuşirea capitalistă</i>.</p>', '<p>Primii capitalişti au găsit, după cum am arătat, forma muncii salariate deja existentă. Dar munca salariată exista doar ca excepţie, ca îndeletnicire auxiliară, secundară, ca o stare tranzitorie. Ţăranul care se ducea pentru un timp să muncească cu ziua avea cele câteva pogoane de pământ ale sale, de pe urma cărora putea să trăiască la nevoie. Regulamentul breslelor se îngrijea ca cei care astăzi sunt calfe mâine să devină meşteri. Dar, de îndată ce mijloacele de producţie s-au transformat în mijloace de producţie sociale concentrate în mâinile capitaliştilor, situaţia s-a schimbat. Mijloacele de producţie, ca şi produsul micului producător individual, s-au depreciat din ce în ce mai mult; acestuia din urmă nu-i rămânea altă ieşire decât să muncească în schimbul unui salariu la capitalist. Munca salariată, altădată o excepţie şi o îndeletnicire auxiliară, a devenit o regulă şi forma fundamentală a întregii producţii; dintr-o îndeletnicire secundară ca până acum, ea a devenit activitatea exclusivă a muncitorului. Muncitorul care efectua muncă salariată numai în mod sporadic s-a transformat în muncitor salariat pe viaţă. Numărul muncitorilor salariaţi pe viaţă a sporit totodată enorm şi datorită faptului că simultan s-a prăbuşit orânduirea feudală, au fost desfiinţate suitele seniorilor feudali, au fost izgoniţi ţăranii de pe pământurile lor etc. Se săvârşise separarea dintre mijloacele de producţie concentrate în mâinile capitaliştilor, pe de o parte, şi producătorii care nu posedau altceva decât forţa lor de muncă, pe de altă parte. <i>Contradicţia dintre producţia socială şi însuşirea capitalistă se manifestă ca antagonism între proletariat şi burghezie.</i></p>', '<p>Am văzut că modul de producţie capitalist a pătruns într-o societate de producători de mărfuri, de producători individuali, ale căror legături sociale erau mijlocite prin schimbul produselor lor. Dar ceea ce caracterizează orice societate la baza căreia stă producţia de mărfuri este faptul că, în cadrul ei, producătorii nu mai sunt stăpâni pe propriile lor relaţii sociale. Fiecare produce fără să ţină seama de alţii, cu mijloacele de producţie pe care le posedă întâmplător şi pentru nevoia sa specială de schimb. Nimeni nu ştie ce cantitate din articolul pe care-l produce el se află pe piaţă şi ce cantitate din acest produs este în genere necesară; nimeni nu ştie dacă există o cerere reală pentru produsul său individual, dacă îşi va scoate cheltuielile sau dacă în genere îl va putea vinde. În producţia socială domneşte anarhia. Dar producţia de mărfuri, ca oricare altă formă de producţie, are legile ei specifice, inerente, inseparabile de ea; şi aceste legi se impun, în pofida anarhiei, în cadrul ei şi prin ea. Ele se manifestă în singura formă de legături sociale care subzistă, schimbul, impunându-se producătorilor individuali ca legi coercitive ale concurenţei. Ele le sunt deci necunoscute la început înşişi acestor producători şi trebuie să fie descoperite de ei treptat, pe baza unei experienţe îndelungate. Ele îşi croiesc drum, aşadar, fără producători şi împotriva producătorilor, ca legi naturale ale formei lor de producţie şi care acţionează orbeşte. Produsul îi domină pe producători.</p>', '<p>În societatea medievală, mai ales în primele secole, producţia era destinată mai cu seamă consumului propriu. Ea satisfăcea în mod precumpănitor nevoile producătorului şi ale familiei sale. Acolo unde, cum era cazul la ţară, existau relaţii de dependenţă personală, producţia servea şi la satisfacerea nevoilor seniorului feudal. Aici nu avea loc, prin urmare, nici un schimb, şi de aceea produsele nici nu căpătau caracterul de mărfuri. Familia ţăranului producea aproape tot ce-i trebuia — unelte şi îmbrăcăminte, ca şi produse alimentare. Abia atunci când ea a ajuns să producă un surplus peste propriile ei nevoi şi peste dările în natură datorate seniorului feudal, abia atunci a produs şi mărfuri; acest surplus aruncat în procesul schimbului social şi oferit spre vânzare a devenit marfă. Meşteşugarii de la oraşe au trebuit, desigur, să producă de la bun început în vederea schimbului. Dar şi dânşii îşi acopereau cea mai mare parte a nevoilor lor personale prin muncă proprie; ei aveau grădini şi mici ogoare; îşi trimiteau vitele la păscut în pădurea comunală, care le mai furniza, pe deasupra, lemne de construcţie şi de foc; femeile torceau in, lână etc. Producţia în vederea schimbului, producţia de mărfuri, abia lua naştere. De aici — schimb limitat, piaţă limitată, mod de producţie stabil, izolare locală faţă de lumea exterioară, unire locală în interior: marca la ţară, breslele la oraş.</p>', '<p>Dar o dată cu extinderea producţiei de mărfuri şi mai ales cu apariţia modului de producţie capitalist au intrat în acţiune, mai făţiş şi mai puternic, şi legile, până atunci latente, ale producţiei de mărfuri. Vechile legături au fost slăbite, vechile bariere sfărâmate, iar producătorii s-au transformat din ce în ce mai mult în producători de mărfuri independenţi, izolaţi. Anarhia producţiei sociale a ieşit la iveală şi s-a accentuat tot mai mult. Dar instrumentul principal cu ajutorul căruia modul de producţie capitalist a sporit această anarhie din producţia socială era tocmai opusul anarhiei, şi anume organizarea crescândă a producţiei ca producţie socială în fiecare întreprindere în parte. Cu ajutorul acestei pârghii, modul de producţie capitalist a pus capăt tihnitei stabilităţi de altădată. Oriunde era introdus într-o ramură industrială oarecare, el nu mai răbda alături de el nici o altă metodă de producţie mai veche. Oriunde punea stăpânire pe vreun meşteşug, vechiul meşteşug era distrus. Câmpul de muncă deveni un câmp de luptă. Marile descoperiri geografice şi colonizările care le-au urmat au sporit numărul pieţelor de desfacere şi au grăbit transformarea meşteşugului în manufactură. Lupta a izbucnit nu numai între diferiţii producători locali; luptele locale au luat, la rândul lor, proporţiile unor lupte naţionale, ajungându-se la războaiele comerciale din secolele al XVII-lea şi al XVIII-lea. În sfârşit, marea industrie şi formarea pieţei mondiale au dat acestei lupte un caracter universal şi, în acelaşi timp, o violenţă nemaiîntâlnită, în relaţiile dintre capitalişti, ca şi dintre ramuri industriale întregi şi ţări întregi, problema existenţei este hotărâtă în funcţie de gradul în care condiţiile naturale sau artificiale ale producţiei sunt mai mult sau mai puţin favorabile. Cel învins este înlăturat fără milă. Este lupta darvinistă pentru existenţa individuală transpusă cu o înverşunare înzecită din natură în societate. Starea naturală a animalului apare ca apogeu al dezvoltării omeneşti. Contradicţia dintre producţia socială şi însuşirea capitalistă se prezintă acum ca o <i>contradicţie între organizarea producţiei înăuntrul fiecărei fabrici şi anarhia în producţie din întreaga societate</i>.</p>', '<p>Modul de producţie capitalist se mişcă în cadrul acestor două forme de manifestare ale contradicţiei care-i este imanentă prin însăşi originea lui, descriind fără posibilitate de ieşire acel „cerc vicios“ descoperit încă de Fourier. Ceea ce însă Fourier nu a putut încă să vadă pe atunci, fireşte, este faptul că acest cerc se micşorează treptat, că mişcarea reprezintă mai curând o spirală şi că, asemenea mişcării planetelor, ea trebuie să se încheie, ciocnindu-se de centru. Forţa motrice a anarhiei sociale în producţie transformă tot mai mult marea majoritate a oamenilor în proletari, iar masele proletare, la rândul lor, vor pune în cele din urmă capăt anarhiei în producţie. Forţa motrice a anarhiei sociale în producţie transformă posibilitatea nelimitată de perfecţionare a maşinilor folosite în marea industrie într-un imperativ pentru fiecare capitalist industrial în parte, silindu-l să-şi perfecţioneze tot mai mult maşinile, dacă nu vrea să piară. Dar a perfecţiona maşinile înseamnă a face de prisos o anumită cantitate de muncă omenească. Dacă introducerea şi sporirea numărului maşinilor înseamnă înlăturarea a milioane de muncitori manuali şi înlocuirea lor printr-un număr mic de muncitori care lucrează la maşină, perfecţionarea maşinilor înseamnă înlăturarea, în număr tot mai mare, a înşişi muncitorilor care lucrează la maşină şi, în ultimă instanţă, crearea unui număr de muncitori salariaţi disponibili, care depăşeşte nevoile medii de braţe de muncă ale capitalului. Masa de muncitori neocupaţi formează o adevărată armată industrială de rezervă, cum am numit-o încă în 1845, <a href="javascript:void(0);" id="n304">[304]</a> disponibilă pentru perioadele în care industria lucrează din plin şi aruncată în stradă de crahul care urmează în mod necesar, o ghiulea care atârnă întotdeauna de picioarele clasei muncitoare în lupta ei pentru existenţă împotriva capitalului, un regulator care menţine salariul la nivelul scăzut corespunzător nevoilor capitalului. Aşa se face că maşina, ca să folosim cuvintele lui Marx, devine cea mai puternică armă de luptă a capitalului împotriva clasei muncitoare, că mijlocul de muncă smulge în permanenţă din mâna muncitorului mijlocul de subzistenţă, că propriul produs al muncitorului se transformă într-o unealtă de înrobire a muncitorului. Aşa se face că din capul locului economisirea mijloacelor de muncă devine totodată cea mai necruţătoare risipă de forţă de muncă şi un jaf faţă de condiţiile normale de exercitare a muncii; că maşina, cel mai puternic mijloc pentru scurtarea timpului de muncă, se transformă în mijlocul cel mai infailibil pentru a preface întreaga viaţă a muncitorului şi a familiei sale în timp de muncă disponibil pentru valorificarea capitalului; aşa se face că munca excesivă a unei părţi a clasei muncitoare determină şomajul celeilalte părţi şi că marea industrie, care cutreieră tot globul pământesc în goană după noi consumatori, restrânge la ea acasă consumul maselor muncitoare la un minim egal cu înfometarea, subminându-şi astfel propria ei piaţă internă. „Legea care menţine întotdeauna echilibrul dintre suprapopulaţia relativă, adică armata industrială de rezervă, şi volumul şi energia acumulării de capital îl leagă pe muncitor mai strâns de capital decât îl ţintuiau de stâncă pe Prometeu piroanele lui Hefaistos. Ea determină o acumulare de mizerie corespunzătoare acumulării de capital. Prin urmare, acumulare de bogăţie la un pol înseamnă, totodată, acumulare de mizerie, de muncă chinuitoare, de sclavie, de ignoranţă, de abrutizare şi de degradare morală la celălalt pol, adică la clasa <i>care produce propriul ei produs sub formă de capital“</i> (Marx, „Capitalul“, p. 671). Or, a aştepta de la modul de producţie capitalist o altă repartiţie a produselor e tot una cu a cere electrozilor unei baterii să nu descompună apa cât timp sunt legaţi cu bateria şi să nu dezvolte oxigen la polul pozitiv şi hidrogen la polul negativ.</p>', '<p>Am văzut că posibilitatea de perfecţionare a maşinilor moderne, împinsă la extrem, se transformă, datorită anarhiei din producţie care domneşte în societate, într-un imperativ pentru fiecare capitalist industrial în parte, silindu-l să-şi perfecţioneze necontenit maşinile, să sporească necontenit forţa lor productivă. Tot aşa se transformă pentru el într-un imperativ şi simpla posibilitate existentă de fapt de a lărgi sfera producţiei sale. Enorma forţă de extindere a marii industrii, faţă de care forţa de dilataţie a gazelor este un adevărat joc de copil, se manifestă acum ca o <i>nevoie</i> de extindere calitativă şi cantitativă, care desfide orice rezistenţă. Această rezistenţă o constituie consumul, posibilitatea de desfacere, pieţele pentru produsele marii industrii. Dar posibilitatea de lărgire, atât extensivă cât şi intensivă, a pieţelor este supusă în primul rând cu totul altor legi, care acţionează mult mai puţin energic. Lărgirea pieţelor nu poate ţine pasul cu extinderea producţiei. Conflictul devine inevitabil, şi, deoarece nu poate să ducă la o rezolvare atâta timp cât nu sfărâmă însuşi modul de producţie capitalist, el devine periodic. Producţia capitalistă creează un nou „cerc vicios“.</p>', '<p>Într-adevăr, începând din 1825, când a izbucnit prima criză generală, întreaga lume industrială şi comercială, producţia şi schimbul tuturor popoarelor civilizate şi ale anexelor lor mai mult sau mai puţin barbare deraiază cam o dată la zece ani. Comerţul stagnează, pieţele sunt supraaglomerate de cantităţi imense de produse care zac nefolosite şi nu pot fi vândute, banii numerar dispar din circulaţie, creditul încetează, fabricile îşi suspendă activitatea, masele muncitoare duc lipsă de mijloace de subzistenţă pentru că au produs prea multe mijloace de subzistenţă, falimentele şi vânzările silite se ţin lanţ. Stagnarea durează ani de zile, forţele de producţie şi produsele sunt irosite şi distruse în masă, până când stocurile de mărfuri îngrămădite sunt, în sfârşit, plasate la un preţ mai mult sau mai puţin scăzut, până când producţia şi schimbul pornesc treptat din nou. Încetul cu încetul, ritmul se accelerează, pasul devine trap, trapul industrial devine galop, care se înteţeşte, la rândul lui, până devine goana nebună a unei adevărate steeple-chase [cursă cu obstacole] a industriei, comerţului, creditului şi speculaţiei, pentru a ajunge în cele din urmă, după salturile cele mai primejdioase, din nou în groapa crahului. Şi mereu la fel. Din 1825 până acum am trecut de cinci ori prin asemenea crize, şi în momentul de faţă (1877) avem parte de a şasea. Iar caracterul acestor crize se conturează atât de precis, încât Fouorier le-a definit pe toate când a caracterizat-o pe cea dintâi drept crise pléthorique, criză din cauza abundenţei.</p>', '<p>În crize, contradicţia dintre producţia socială şi însuşirea capitalistă se manifestă în mod violent. Circulaţia mărfurilor încetează temporar; mijlocul de circulaţie, banii, devine o piedică pentru circulaţie; toate legile producţiei şi circulaţiei de mărfuri sunt răsturnate. Conflictul economic a atins punctul culminant: <i>modul de producţie se răzvrăteşte împotriva modului de schimb</i>.</p>', '<p>Faptul că organizarea socială a producţiei înăuntrul fabricii s-a dezvoltat într-atât, încât a devenit incompatibilă cu anarhia în producţie din societate, care există paralel cu ea şi deasupra ei, — acest fapt devine evident pentru capitaliştii înşişi datorită concentrării forţate a capitalurilor care are loc în timpul crizelor, în urma ruinării multor mari capitalişti şi a şi mai multor mici capitalişti, întregul mecanism al modului de producţie capitalist nu mai poate face faţă presiunii forţelor de producţie pe care el însuşi le-a generat. Modul de producţie capitalist nu mai poate transforma întreaga masă de mijloace de producţie în capital, ele zac nefolosite, şi tocmai de aceea stă nefolosită şi armata industrială de rezervă. Mijloace de producţie, mijloace de subzistenţă, muncitori disponibili, toate elementele producţiei şi ale avuţiei generale există din abundenţă. Dar „abundenţa devine izvor de mizerie şi de lipsuri“ (Fourier), pentru că tocmai ea este aceea care împiedică transformarea mijloacelor de producţie şi a mijloacelor de subzistenţă în capital. Căci în societatea capitalistă mijloacele de producţie nu pot intra în funcţiune dacă nu s-au transformat mai întâi în capital, în mijloace de exploatare a forţei de muncă omeneşti. Ca o fantomă se interpune între muncitori, de o parte, şi mijloacele de producţie şi mijloacele de subzistenţă, de altă parte, necesitatea ca ele să capete caracterul de capital. Numai această necesitate împiedică unirea pârghiilor materiale cu pârghiile umane ale producţiei; numai aceasta opreşte mijloacele de producţie să funcţioneze şi pe muncitori să muncească şi să trăiască. Pe de o parte, aşadar, modul de producţie capitalist se dovedeşte incapabil să mai administreze aceste forţe de producţie. Pe de altă parte, înseşi aceste forţe de producţie tind tot mai impetuos spre desfiinţarea acestei contradicţii, spre eliberarea lor de caracterul de capital, <i>spre recunoaşterea în fapt a caracterului lor de forţe de producţie sociale</i>.</p>', '<p>Reacţia forţelor de producţie în uriaşă creştere împotriva caracterului lor de capital, necesitatea tot mai mare de a se recunoaşte natura lor socială silesc însăşi clasa capitaliştilor să le trateze tot mai mult ca forţe de producţie sociale, în măsura în care acest lucru este în genere cu putinţă în cadrul relaţiilor capitaliste. Atât perioada de maximă activitate industrială, cu creditul ei umflat peste măsură, cât şi crahul însuşi, prin ruinarea unor mari întreprinderi capitaliste, duc la acea formă de socializare a unor mase mari de mijloace de producţie, pe care o întâlnim la diferitele feluri de societăţi pe acţiuni. Unele din aceste mijloace de producţie şi de comunicaţie sunt din capul locului atât de colosale, încât exclud, ca, de pildă, căile ferate, orice altă formă de exploatare capitalistă. Dar pe o anumită treaptă de dezvoltare, nici această formă nu mai este suficientă; marii producători dintr-o ramură industrială a unei ţări se unesc într-un „trust“, într-o uniune având ca scop reglementarea producţiei; ei hotărăsc cantitatea totală care trebuie produsă, o repartizează între ei şi impun astfel preţul de vânzare fixat dinainte. Cum însă asemenea trusturi se destramă în majoritatea cazurilor la prima conjunctură defavorabilă, ele duc tocmai prin aceasta la o şi mai mare concentrare a socializării; întreaga ramură industrială se transformă într-o unică mare societate pe acţiuni, iar concurenţa din interiorul ţării face loc monopolului acestei societăţi unice pe ţară. Aşa s-au petrecut lucrurile încă în 1890 cu producţia engleză de alcalii, care acum, după fuziunea celor 48 de fabrici mari, este concentrată în mâna unei singure societăţi, cu o conducere unică având un capital de 120.000.000 de mărci.</p>', '<p>În trusturi, libera concurenţă se transformă în monopol, producţia neplanificată a societăţii capitaliste capitulează în faţa producţiei planificate a viitoarei societăţi socialiste. Ce-i drept, la început numai spre folosul şi binele capitaliştilor. Dar în această formă exploatarea devine atât de evidentă, încât trebuie să se prăbuşească. Nici un popor n-ar tolera timp îndelungat o producţie condusă de trusturi, o exploatare atât de făţişă a colectivităţii de către o mică bandă de indivizi care trăiesc din tăierea cupoanelor.</p>', '<p>Într-un fel sau altul, cu sau fără trusturi, în cele din urmă reprezentantul oficial al societăţii capitaliste, statul, este nevoit <a href="javascript:void(0);" id="n305">[305]</a> să preia conducerea producţiei. Necesitatea transformării în proprietate de stat apare în primul rând la marile întreprinderi de comunicaţie: poştă, telegraf, căi ferate.</p>', '<p>Dacă crizele au dezvăluit incapacitatea burgheziei de a mai administra forţele de producţie moderne, transformarea marilor întreprinderi de producţie şi de comunicaţie în societăţi pe acţiuni, trusturi şi proprietate de stat dovedeşte că burghezia este de prisos în acest scop. Toate funcţiunile sociale ale capitalistului sunt îndeplinite acum de funcţionari salariaţi. Capitalistul nu mai are altă activitate socială decât să încaseze venituri, să taie cupoane şi să joace la bursă, unde diferiţii capitalişti îşi smulg unii altora capitalurile. Dacă mai înainte modul de producţie capitalist înlătura pe muncitori, acum el înlătură şi pe capitalişti, trecându-i, întocmai ca pe muncitori, în rândurile populaţiei excedentare, chiar dacă nu-i trece încă, deocamdată, în rândurile armatei industriale de rezervă.</p>', '<p>Dar nici transformarea în societăţi pe acţiuni şi trusturi, nici transformarea în proprietate de stat nu înlătură caracterul de capital al forţelor de producţie. La societăţile pe acţiuni şi trusturi, acest lucru este evident. Iar statul modern nu este, la rândul lui, decât organizaţia pe care şi-o creează societatea burgheză pentru a menţine condiţiile exterioare generale ale modului de producţie capitalist împotriva unor încălcări atât din partea muncitorilor, cât şi din partea unor capitalişti. Statul modern, oricare ar fi forma sa, este prin însăşi esenţa sa o maşină capitalistă, statul capitaliştilor, întruchiparea capitalistului colectiv. Cu cât preia în proprietatea sa mai multe forţe de producţie, cu atât mai mult devine el realmente capitalist colectiv, cu atât exploatează mai mulţi cetăţeni. Muncitorii rămân muncitori salariaţi, proletari. Relaţiile capitaliste nu sunt suprimate, ci, dimpotrivă, sunt împinse la limita extremă. Dar odată atinsă această limită extremă, se produce o răsturnare. Proprietatea de stat asupra forţelor de producţie nu constituie o rezolvare a conflictului; ea conţine însă în sine mijlocul formal, posibilitatea rezolvării lui.</p>', '<p>Această rezolvare nu poate consta decât în recunoaşterea efectivă a caracterului social al forţelor de producţie moderne, prin urmare în punerea în concordanţă a modului de producţie, de însuşire şi de schimb cu caracterul social al mijloacelor de producţie. Iar aceasta se poate înfăptui numai dacă societatea ia în stăpânire deschis şi nu pe căi ocolite forţele de producţie, care au depăşit orice altă conducere în afară de aceea exercitată de societatea însăşi. Astfel producătorii deschid în mod pe deplin conştient caracterului social al mijloacelor de producţie şi al produselor, care se întoarce astăzi împotriva producătorilor înşişi, care sparge periodic cadrul modului de producţie şi de schimb şi se impune numai ca o lege a naturii, care acţionează orbeşte, în mod violent şi distrugător, câmp liber de acţiune, transformându-l dintr-o sursă de tulburări şi de crahuri periodice în cea mai puternică pârghie a producţiei însăşi.</p>', '<p>Forţele sociale, la fel ca şi forţele naturii, acţionează orbeşte, violent şi distructiv atâta timp cât nu le cunoaştem şi nu ţinem seama de ele. Dar o dată ce le-am cunoscut, o dată ce am înţeles acţiunea, direcţia şi efectele lor, nu mai depinde decât de noi ca să le supunem tot mai mult voinţei noastre şi să ne atingem cu ajutorul lor scopurile. Aceasta este valabil mai ales pentru uriaşele forţe de producţie de astăzi. Atâta timp cât refuzăm cu încăpăţânare să înţelegem natura şi caracterul lor — şi acestei înţelegeri i se împotrivesc modul de producţie capitalist şi apologeţii lui —, atâta timp aceste forţe de producţie acţionează în pofida noastră, împotriva noastră, ele ne domină, după cum am arătat amănunţit mai sus. Dar o dată ce am înţeles natura lor, ele pot fi transformate în mâinile producătorilor asociaţi, din stăpâni demonici, în servitori docili. Este aceeaşi deosebire ca între forţa distructivă a electricităţii din fulgerul furtunii şi electricitatea îmblânzită a telegrafului şi a arcului voltaic, aceeaşi deosebire ca între incendiu şi focul pus în slujba omului. Când actualele forţe de producţie vor fi folosite potrivit naturii lor, în sfârşit, cunoscute, anarhia socială în producţie va fi înlocuită cu reglementarea socială, planificată a producţiei potrivit nevoilor colectivităţii, ca şi ale fiecărui membru al ei în parte. În felul acesta, modul de însuşire capitalist — în care produsul îl înrobeşte mai întâi pe producător, iar apoi şi pe acela care şi-l însuşeşte — va fi înlocuit prin acel mod de însuşire a produselor care se bazează pe însăşi natura mijloacelor de producţie moderne: pe de o parte, însuşire socială directă a produselor, ca mijloc de întreţinere şi de extindere a producţiei, pe de altă parte, însuşire individuală directă a lor în calitate de mijloace de existenţă şi de desfătare.</p>', '<p>Transformând tot mai mult majoritatea covârşitoare a populaţiei în proletari, modul de producţie capitalist creează forţa care este silită să înfăptuiască această revoluţie, dacă nu vrea să piară. Împingând tot mai mult la transformarea marilor mijloace de producţie sociale în proprietate de stat, modul de producţie capitalist indică el însuşi calea spre înfăptuirea acestei revoluţii. <i>Proletariatul cucereşte puterea de stat şi transformă mijloacele de producţie mai întâi în proprietate de stat</i>. Dar prin aceasta el se desfiinţează pe sine însuşi ca proletariat, desfiinţează toate deosebirile de clasă şi toate contradicţiile de clasă, şi, o dată cu aceasta, desfiinţează şi statul ca stat. Societatea de până acum, care s-a dezvoltat în cadrul unor contradicţii de clasă, avea nevoie de stat, adică de o organizaţie a clasei exploatatoare din epoca dată, pentru a menţine condiţiile ei exterioare de producţie, aşadar mai ales pentru a ţine prin forţă clasa exploatată în condiţiile de oprimare determinate de modul de producţie dat (sclavie, iobăgie sau dependenţă feudală, muncă salariată). Statul era reprezentantul oficial al întregii societăţi, sintetizarea ei într-un organism vizibil, dar aceasta numai în măsura în care era statul acelei clase care reprezenta în epoca dată întreaga societate: în antichitate stat al cetăţenilor proprietari de sclavi, în evul mediu stat al nobilimii feudale, în vremurile noastre stat al burgheziei. Devenind, în sfârşit, realmente reprezentant al întregii societăţi, el se face pe sine însuşi de prisos. De îndată ce nu mai există nici o clasă socială care trebuie oprimată, de îndată ce împreună cu dominaţia de clasă şi cu lupta pentru existenţa individuală, generată de anarhia de până acum a producţiei, sunt înlăturate şi conflictele şi excesele care izvorăsc de aici, nu mai este nimic de reprimat, nimic care să facă necesară o forţă specială de represiune, un stat. Primul act prin care statul se manifestă realmente ca reprezentant al întregii societăţi — luarea în stăpânire a mijloacelor de producţie în numele societăţii — este, în acelaşi timp, şi ultimul său act independent ca stat. Intervenţia unei puteri de stat în relaţiile sociale devine, rând pe rând, de prisos în toate domeniile şi încetează apoi de la sine. În locul guvernării asupra persoanelor apar administrarea lucrurilor şi conducerea proceselor de producţie. Statul nu este „desfiinţat“, <i>el dispare treptat</i>. <a href="javascript:void(0);" id="n306">[306]</a> Prin această prismă trebuie apreciată frazeologia cu privire la „statul popular liber“, frazeologie care o anumită perioadă de timp era justificată ca mijloc de agitaţie, dar care, în ultimă instanţă, este inconsistentă din punct de vedere ştiinţific. Tot prin această prismă trebuie apreciată şi revendicarea aşa-numiţilor anarhişti ca statul să fie desfiinţat de la o zi la alta.</p>', '<p>Din momentul în care modul de producţie capitalist şi-a făcut apariţia pe scena istoriei, luarea în stăpânire de către societate a tuturor mijloacelor de producţie se contura adesea, mai mult sau mai puţin nebulos, în faţa unor indivizi, cât şi a unor secte întregi ca un ideal de viitor. Dar ea a devenit posibilă, a devenit o necesitate istorică abia atunci când s-au ivit condiţiile efective pentru înfăptuirea ei. Ca orice alt progres social, ea devine realizabilă nu datorită convingerii că existenţa claselor este în contradicţie cu dreptatea, egalitatea etc., nu datorită simplei voinţe de a desfiinţa clasele, ci datorită apariţiei unor condiţii economice noi. Scindarea societăţii într-o clasă exploatatoare şi o clasă exploatată, într-o clasă dominantă şi o clasă oprimată, a fost consecinţa necesară a slabei dezvoltări a producţiei în trecut. Atâta timp cât din munca socială totală se obţine un produs care depăşeşte doar cu puţin strictul necesar pentru existenţa tuturor, atâta timp cât munca reclamă tot timpul sau aproape tot timpul marii majorităţi a membrilor societăţii, societatea se împarte în mod necesar în clase. Alături de marea majoritate, silită exclusiv să salahorească, se formează o clasă eliberată de munca direct productivă, care se îngrijeşte de treburile obşteşti ale societăţii: conducerea muncii, treburile de stat, justiţia, ştiinţa, artele etc. La baza împărţirii societăţii în clase stă, aşadar, legea diviziunii muncii, ceea ce nu înseamnă însă că această împărţire în clase nu a fost înfăptuită prin violenţă şi jaf, prin viclenie şi înşelăciune, şi că clasa dominantă, odată ajunsă la putere, ar fi pierdut vreun prilej pentru a-şi întări dominaţia pe seama clasei care muncea şi pentru a transforma conducerea societăţii într-o exploatare sporită a maselor.</p>', '<p>Dar dacă împărţirea societăţii în clase are, prin urmare, o anumită justificare istorică, ea o are numai pentru o perioadă de timp dată, pentru condiţii sociale date. La baza acestei împărţiri în clase a stat faptul că producţia era neîndestulătoare; ea va fi lichidată de dezvoltarea deplină a forţelor de producţie moderne. Într-adevăr, desfiinţarea claselor sociale presupune un grad de dezvoltare istorică la care existenţa nu numai a cutărei sau cutărei clase dominante, ci a unei clase dominante în genere, deci a înseşi deosebirilor de clasă, să fi devenit un anacronism, ceva perimat. Desfiinţarea claselor presupune, aşadar, un asemenea grad de dezvoltare a producţiei la care însuşirea mijloacelor de producţie şi a produselor de către o anumită clasă socială şi, o dată cu aceasta, concentrarea dominaţiei politice, a monopolului culturii şi a conducerii spirituale în mâinile acestei clase au devenit nu numai de prisos, ci şi o piedică în calea dezvoltării economice, politice şi spirituale. Acest grad este acum atins. Falimentul politic şi spiritual al burgheziei aproape că nu mai este un secret nici pentru ea însăşi, iar falimentul ei economic se repetă regulat din zece în zece ani. În cursul fiecărei crize, societatea se sufocă sub povara propriilor sale forţe de producţie şi produse, pe care ea nu le poate folosi, şi stă neputincioasă în faţa contradicţiei absurde că producătorii nu pot consuma pentru că lipsesc consumatorii. Forţa de extindere a mijloacelor de producţie sfărâmă cătuşele pe care i le-a pus modul de producţie capitalist. Eliberarea lor de aceste cătuşe este singura condiţie prealabilă a unei dezvoltări neîntrerupte şi din ce în ce mai rapide a forţelor de producţie şi, în consecinţă, a creşterii practic nelimitate a producţiei însăşi. Dar nu numai atât. Trecerea mijloacelor de producţie în proprietate socială înlătură nu numai actuala frânare artificială a producţiei, ci şi irosirea şi distrugerea efectivă a forţelor de producţie şi a produselor, care însoţesc astăzi în mod inevitabil producţia şi care ating punctul culminant în timpul crizelor. În afară de aceasta, ea eliberează şi pune la dispoziţia colectivităţii o mare masă de mijloace de producţie şi de produse, prin înlăturarea risipei stupide pe care o implică luxul actualelor clase dominante şi al reprezentanţilor lor politici. Posibilitatea de a asigura tuturor membrilor societăţii, cu ajutorul producţiei sociale, condiţii materiale de existenţă nu numai pe deplin îndestulătoare şi pe zi ce trece mai îmbelşugate, dar care să le garanteze şi o dezvoltare şi manifestare deplină şi liberă a aptitudinilor lor fizice şi spirituale, această posibilitate există acum pentru prima oară, dar ea <i>există</i>. <a href="javascript:void(0);" id="n307">[307]</a></p>', '<p>Prin luarea în stăpânire a mijloacelor de producţie de către societate, producţia de mărfuri este înlăturată şi, o dată cu aceasta, este înlăturată şi dominaţia produsului asupra producătorului. Anarhia din cadrul producţiei sociale este înlocuită prin organizarea planificată, conştientă. Lupta pentru existenţa individuală ia sfârşit. Abia prin aceasta omul se desparte, într-un anumit sens, definitiv de regnul animal şi trece, de la condiţii de existenţă animalice, la condiţii cu adevărat omeneşti. Condiţiile de viaţă înconjurătoare, care i-au dominat până acum pe oameni, trec acum sub dominaţia şi controlul oamenilor, care devin, pentru prima oară, stăpânii conştienţi, adevăraţi ai naturii, pentru că devin stăpânii propriei lor vieţi sociale. Legile propriei lor activităţi sociale, care până acum li se opuneau oamenilor ca nişte legi naturale străine de ei şi care îi dominau, vor fi folosite de acum înainte de oameni în deplină cunoştinţă de cauză şi, prin aceasta, vor fi dominate de ei. Viaţa socială a oamenilor, care până acum li se opunea, ca ceva impus de natură şi istorie, devine acum un act liber al lor. Forţele obiective, străine, care dominau până acum istoria, trec sub controlul oamenilor înşişi. Abia din acest moment oamenii îşi vor făuri, pe deplin conştienţi, propria lor istorie, abia din acest moment cauzele sociale puse în mişcare de ei vor avea în chip precumpănitor şi în măsură tot mai mare efectele voite de ei. Este saltul omenirii din imperiul necesităţii în imperiul libertăţii.</p>', '<p>\xa0</p>', '<p>În concluzie, să rezumăm pe scurt expunerea noastră:</p>', '<p>I. <i>Societatea medievală:</i> mică producţie individuală. Mijloace de producţie destinate uzului individual, de aceea primitive, greoaie, mărunte şi de o eficacitate foarte redusă. Producţie destinată consumului nemijlocit, fie al producătorului însuşi, fie al stăpânului său feudal. Numai acolo unde producţia realizează un surplus de produse peste acest consum, acest surplus este pus în vânzare şi ia calea schimbului: producţia de mărfuri se află, prin urmare, abia în faza incipientă, dar ea poartă deja în sine, în germene, <i>anarhia din producţia socială</i>.</p>', '<p>II. <i>Revoluţia capitalistă:</i> transformarea industriei mai întâi prin mijlocirea cooperaţiei simple şi a manufacturii. Concentrarea mijloacelor de producţie, până acum risipite, în mari ateliere; şi, în consecinţă, transformarea lor din mijloace de producţie individuale în mijloace de producţie sociale — o transformare care în linii generale nu afectează forma schimbului. Vechile forme de însuşire rămân în vigoare. Apare <i>capitalistul:</i> în calitatea sa de proprietar al mijloacelor de producţie, el îşi însuşeşte şi produsele, transformându-le în mărfuri. Producţia a devenit un act social; schimbul însă şi o dată cu el şi însuşirea produselor rămân acte individuale, acte ale unor indivizi izolaţi:<i> produsul muncii sociale este însuşit de capitalist</i>. Aceasta constituie contradicţia fundamentală, din care izvorăsc toate celelalte contradicţii în care se mişcă societatea actuală şi pe care marea industrie le scoate la iveală.</p>', '<p>A. Separarea producătorului de mijloacele de producţie. Condamnarea muncitorului la muncă salariată pe viaţă. <i>Contradicţia dintre proletariat şi burghezie</i>.</p>', '<p>B. Manifestare tot mai puternică şi acţiune sporită a legilor care domină producţia de mărfuri. Concurenţă acerbă. <i>Contradicţia dintre organizarea socială din fiecare fabrică în parte şi anarhia socială din producţie luată în ansamblul ei</i>.</p>', '<p>C. Pe de o parte, perfecţionarea maşinilor, care devine, din cauza concurenţei, un imperativ pentru fiecare fabricant şi înseamnă totodată punerea în disponibilitate a unui număr tot mai mare de muncitori: apariţia <i>armatei industriale de rezervă</i>. Pe de altă parte, extinderea nelimitată a producţiei, de asemenea devenită un imperativ impus de concurenţă fiecărui fabricant. De ambele părţi — o dezvoltare nemaipomenită a forţelor de producţie, ofertă care depăşeşte cererea, supraproducţie, suprasaturare a pieţelor, crize care se repetă din zece în zece ani, un cerc vicios: <i>de o parte — surplus de mijloace de producţie şi de produse; de alta — surplus de muncitori</i> rămaşi fără lucru şi fără mijloace de existenţă; dar aceste două pârghii ale producţiei şi ale bunăstării sociale nu se pot reuni, deoarece forma capitalistă a producţiei nu permite forţelor de producţie să acţioneze şi produselor să circule decât cu condiţia transformării lor prealabile în capital; or, tocmai acest lucru îl împiedică de propria lor supraabundenţă. Această contradicţie a luat proporţiile unei aberaţii: <i>modul de producţie se răzvrăteşte împotriva formei de schimb</i>. Burghezia se dovedeşte incapabilă de a mai conduce propriile ei forţe de producţie sociale.</p>', '<p>D. Recunoaşterea parţială a caracterului social al forţelor de producţie, impusă capitaliştilor înşişi. Luarea în stăpânire a marilor organisme de producţie şi de comunicaţie, mai întâi de către <i>societăţi pe acţiuni</i>, apoi de către trusturi şi în cele din urmă de către <i>stat</i>. Burghezia se dovedeşte a fi o clasă de prisos; toate funcţiunile ei sociale sunt îndeplinite acum de funcţionari salariaţi.</p>', '<p>III. <i>Revoluţia proletară</i>, rezolvarea contradicţiilor: proletariatul cucereşte puterea politică şi în virtutea acestei puteri transformă mijloacele de producţie sociale, care scapă din mâinile burgheziei, în proprietate a întregii societăţi. Prin acest act el eliberează mijloacele de producţie de caracterul de capital pe care-l aveau până acum şi dă caracterului lor social libertate deplină de a se afirma. Acum devine posibilă o producţie socială după un plan dinainte stabilit. Dezvoltarea producţiei face ca existenţa pe viitor a diferitelor clase sociale să devină un anacronism. În măsura în care dispare anarhia în producţia socială dispare treptat şi autoritatea politică a statului. Astfel, oamenii, în sfârşit stăpâni pe propria lor existenţă socială, devin totodată stăpânii naturii, propriii lor stăpâni, devin liberi.</p>', '<p>A înfăptui acest act de eliberare a omenirii este menirea istorică a proletariatului contemporan. A cerceta condiţiile istorice şi, prin aceasta, însăşi natura acestui act, a face astfel din clasa chemată să înfăptuiască acest act, azi asuprită, o clasă conştientă de condiţiile şi natura propriei ei acţiuni este sarcina socialismului ştiinţific, care este expresia teoretică a mişcării proletare.</p>'],
'idChr': '5.02.03text',
'title': `III`,
'info': 'Engels (1880): Dezvoltarea socialismului de la utopie la ştiinţă',
},
{'year': '1878',
'image': 'engels',
'content': ['<p>Pentru socialism, care vrea să elibereze forţa de muncă omenească din situaţia ei de <i>marfă</i>, are o foarte mare importanţă înţelegerea faptului că munca nu are şi nu poate să aibă valoare. În faţa acestei înţelegeri se năruie toate încercările, moştenite de d-l Dühring de la socialismul muncitoresc spontan, de a reglementa repartiţia viitoare a mijloacelor de subzistenţă ca o formă superioară a salariului. Din această înţelegere rezultă şi concluzia că repartiţia, în măsura în care se va călăuzi după considerente pur economice, va fi reglementată în conformitate cu interesele producţiei, iar producţia va fi stimulată cel mai mult printr-un mod de repartiţie care va permite <i>tuturor</i> membrilor societăţii să-şi dezvolte, să-şi menţină şi să-şi manifeste cât mai multilateral aptitudinile. Felului de a gândi moştenit de d-l Dühring de la clasele culte trebuie să-i pară, desigur, o monstruozitate faptul că va veni timpul când nu vor mai exista salahori şi arhitecţi de profesie şi că omul care a dat timp de o jumătate de oră directive în calitate de arhitect va împinge un timp oarecare şi o roabă până când va fi iar nevoie de activitatea sa ca arhitect. Halal socialism care eternizează pe salahorii de profesie!\r\n</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În orice societate cu o dezvoltare spontană a producţiei — şi societatea actuală face parte din această categorie — nu producătorii stăpânesc mijloacele de producţie, ci mijloacele de producţie îi stăpânesc pe producători. Într-o asemenea societate, orice nouă pârghie a producţiei se transformă în mod necesar într-un nou mijloc de înrobire a producătorilor de către mijloacele de producţie. Aceasta se referă în primul rând la diviziunea muncii, cea mai puternica pârghie a producţiei până la introducerea marii industrii. Chiar prima mare diviziune a muncii, separarea oraşului de sat, a condamnat populaţia de la ţară la o îndobitocire de mii de ani, iar pe orăşeni la înrobirea fiecăruia dintre ei de către propria sa meserie. Ea a distrus baza dezvoltării spirituale a celor de la sat şi cea a dezvoltării fizice a celor le la oraş. Dacă ţăranul îşi însuşeşte pământul, iar orăşeanul meseria, pământul şi-l însuşeşte în aceeaşi măsură pe ţăran, iar meseria pe meseriaş. Divizându-se munca, se divide şi omul. Toate celelalte aptitudini fizice şi spirituale sunt jertfite perfecţionării unei singure activităţi. Această schilodire a omului creşte în aceeaşi măsură în care creşte diviziunea muncii, care atinge în manufactură cel mai înalt grad de dezvoltare. Manufactura descompune meşteşugul în diferitele sale operaţii parţiale, atribuie câte una dintre ele fiecărui muncitor ca îndeletnicire pe viaţă şi îl încătuşează astfel pentru toată viaţa de o anumită funcţie parţială şi de o anumită unealtă. „Ea îl schilodeşte pe muncitor şi-l transformă într-o fiinţă monstruoasă, dezvoltându-i în mod artificial dexteritatea sa unilaterală prin înăbuşirea unui univers întreg de impulsuri şi de înclinaţii productive... Individul însuşi este divizat şi transformat într-un mecanism automat al unei munci parţiale“ (Marx), un mecanism care în multe cazuri ajunge la perfecţiune numai în urma unei adevărate mutilări fizice şi intelectuale a muncitorului. Maşinile marii industrii îl degradează pe muncitor, transformându-l dintr-o maşină într-un simplu accesoriu al unei maşini. „Specializarea de a mânui o viaţă întreagă o unealtă parţială se transformă în specializarea pe viaţă de a deservi o maşină parţială. Se abuzează de maşină pentru a-l transforma pe muncitorul însuşi, din copilărie, într-o parte a unei maşini parţiale“ (Marx). Şi nu numai muncitorii, dar şi clasele care îi exploatează pe muncitori direct sau indirect sunt înrobite prin intermediul diviziunii muncii de către instrumentul activităţii lor: burghezul obtuz e sclavul propriului său capital şi al propriei sale goane după profit, juristul e robul noţiunilor sale juridice osificate care îl stăpânesc ca o putere de sine stătătoare: „păturile culte“ în genere sunt sclavii variatelor forme de mărginire locală şi de mentalitate unilaterală, ai propriei lor miopii fizice şi intelectuale, ai mutilării lor ca urmare a unei instruiri croite în vederea unei anumite specializări şi a însăşi încătuşării pe viaţă de această specializare, chiar şi atunci când această specializare constă pur şi simplu în a nu face nimic.</p>', '<p>Utopiştii erau pe deplin lămuriţi în ceea ce priveşte efectele diviziunii muncii; schilodirea pe de o parte a muncitorului, pe de altă parte a muncii însăşi, care se reduce la repetarea uniformă, mecanică a aceluiaşi act timp de o viaţă întreagă. Desfiinţarea opoziţiei dintre oraş şi sat este cerută de Fourier şi de Owen ca o primă şi fundamentală condiţie a desfiinţării vechii diviziuni a muncii în genere. Ambii preconizează repartizarea populaţiei pe întreg cuprinsul ţării în grupuri de câte o mie şase sute până la trei mii de oameni, fiecare grup urmând să locuiască într-un palat uriaş, situat în centrul raionului respectiv, şi să gospodărească în comun. E drept că Fourier pomeneşte pe alocuri de oraşe, dar şi acestea constau la rândul lor din patru sau cinci asemenea palate, situate nu prea departe unul de altul. La ambii, fiecare membru al societăţii trebuie să se ocupe atât cu agricultura, cât şi cu industria. La Fourier rolul principal în industrie îl joacă meseriile şi manufactura, la Owen însă acest rol îl deţine deja marea industrie; el cere chiar introducerea forţei aburului şi a maşinilor în muncile casnice. Dar atât în cadrul agriculturii, cât şi în cadrul industriei, amândoi cer o variaţie cât mai mare cu putinţă a ocupaţiilor fiecărui individ în parte şi, în consecinţă, o pregătire a tineretului pentru o activitate tehnică cât mai multilaterală. Ambii preconizează o dezvoltare multilaterală a omului printr-o activitate practică multilaterală, munca urmând să-şi recapete atracţia pierdută din pricina diviziunii, în primul rând datorită acestei variaţii şi duratei scurte, corespunzătoare acestei variaţii, a „şedinţei“, ca să folosim expresia lui Fourier, consacrate fiecărei munci în parte. Ambii au depăşit cu mult mentalitatea tradiţională a claselor exploatatoare, preluată de d-l Dühring, mentalitate care, considerând opoziţia dintre oraş şi sat ca inevitabilă prin însăşi firea lucrurilor, nu se poate dezbăra de absurditatea că un număr de „fiinţe“ trebuie în orice împrejurări să fie condamnat să producă <i>un singur</i> articol şi vrea să eternizeze „speţele economice“ de oameni, grupaţi după modul lor de viaţă, oameni cărora le place să efectueze tocmai această muncă, şi nu alta, care deci au decăzut atât de mult încât <i>îi bucură</i> propria lor înrobire şi unilateralitate. Faţă de ideile fundamentale chiar şi ale celor mai îndrăzneţe fantezii ale „idiotului“ de Fourier, chiar faţă de ideile cele mai sărăcăcioase ale „grosolanului, ştersului şi sărăcăciosului“ Owen, d-l Dühring — el însuşi încă pe de-a-ntregul sclavul diviziunii muncii — ne apare ca un pitic insolent.</p>', '<p>Punând stăpânire pe totalitatea mijloacelor de producţie în scopul folosirii lor sociale, planificate, societatea desfiinţează înrobirea de până acum a oamenilor de către propriile lor mijloace de producţie. Se înţelege că societatea nu se poate elibera fără ca fiecare individ în parte să fie eliberat. Vechiul mod de producţie trebuie deci dărâmat din temelii şi în special trebuie să dispară vechea diviziune a muncii. Locul ei trebuie să-l ia o organizare a producţiei în care, pe de o parte, nimeni nu va putea arunca în spinarea altuia partea sa de muncă productivă, această condiţie naturală a existenţei omeneşti, iar pe de altă parte munca productivă se va transforma dintr-un mijloc de înrobire într-un mijloc de eliberare a oamenilor, prin faptul că va da fiecăruia posibilitatea să-şi dezvolte şi să-şi manifeste în toate direcţiile totalitatea aptitudinilor sale fizice şi intelectuale, munca transformându-se astfel dintr-o povară într-o plăcere.</p>', '<p>Acest lucru nu mai este astăzi o fantezie sau un deziderat pios. În stadiul actual de dezvoltare a forţelor de producţie este suficientă chiar şi numai acea sporire a producţiei care derivă din însăşi socializarea forţelor de producţie, este suficientă înlăturarea piedicilor şi perturbărilor provocate de modul de producţie capitalist, a irosirii de produse şi de mijloace de producţie, pentru a reduce, în condiţiile participării tuturor la muncă, timpul de muncă la proporţii, după concepţiile actuale, neînsemnate.</p>', '<p>Pe de altă parte, desfiinţarea vechii diviziuni a muncii nu este câtuşi de puţin o cerinţă care ar putea fi realizată numai în dauna productivităţii muncii. Dimpotrivă. Marea industrie face ca ea să devină o condiţie a producţiei însăşi. „Folosirea maşinilor înlătură necesitatea de a statornici repartizarea grupelor de muncitori la diferitele maşini, ca în manufactură, prin legarea continuă a aceloraşi muncitori de aceeaşi funcţie. Întrucât ansamblul procesului de producţie al fabricii nu porneşte de la muncitor, ci de la maşină, persoanele pot fi schimbate în permanenţă, fără ca procesul de muncă să se întrerupă... În sfârşit, rapiditatea cu care munca la maşină poate fi învăţată în tinereţe înlătură şi necesitatea calificării unei categorii speciale de muncitori la maşină“. Dar pe când modul capitalist de folosire a maşinilor este silit să menţină vechea diviziune a muncii cu toate particularităţile ei anchilozate, deşi din punct de vedere tehnic ea a devenit inutilă, maşinismul însuşi se ridică împotriva acestui anacronism. Baza tehnică a marii industrii este revoluţionară. „Cu ajutorul maşinilor, al proceselor chimice şi al altor metode, ea transformă neîncetat, o dată cu baza tehnică a producţiei, funcţiile muncitorilor şi combinaţiile sociale ale procesului de muncă. Prin acest fapt ea revoluţionează de asemenea neîncetat diviziunea muncii din cadrul societăţii şi aruncă în permanenţă mase de capital şi mase de muncitori dintr-o ramură de producţie într-alta. De aceea natura marii industrii presupune schimbarea felului de muncă, fluiditatea funcţiei, mobilitatea multilaterală a muncitorului... S-a văzut cum această contradicţie absolută îşi găseşte o expresie feroce... în distrugerea vieţii muncitorilor, în irosirea nesăbuită a forţei de muncă şi în pustiirile provocate de anarhia socială. Aceasta este latura negativă. Dar dacă schimbarea felului de muncă se impune acum doar ca o lege naturală covârşitoare şi cu efectele distrugătoare ale unei legi naturale acţionând orbeşte, care întâmpină pretutindeni obstacole, marea industrie, prin înseşi catastrofele ei, impune ca o problemă de viaţă şi de moarte necesitatea de a recunoaşte alternarea felului de muncă şi, prin urmare, pregătirea cât mai multilaterală a muncitorului ca o lege socială generală a producţiei şi de a adapta relaţiile în scopul realizării normale a acestei legi. Ea impune ca o problemă de viaţă şi de moarte necesitatea de a înlocui monstruozitatea unei populaţii muncitoreşti disponibile, nenorocite, ţinute în rezervă pentru nevoile de exploatare schimbătoare ale capitalului cu pregătirea absolută a omului pentru nevoile schimbătoare ale muncii; de a înlocui individul parţial, simplu purtător al unei funcţii sociale parţiale, cu individul dezvoltat în toate privinţele, pentru care diferitele funcţii sociale sunt feluri de activitate care alternează“ (Marx. „Capitalul“).</p>', '<p>Învăţându-ne să transformăm în scopuri tehnice mişcarea moleculară, mai mult sau mai puţin realizabilă pretutindeni, în mişcare de mase, marea industrie a eliberat într-o măsură considerabilă producţia industrială de barierele locale. Forţa hidraulică era legată de loc, forţa aburului este liberă. Dacă forţa hidraulică este în mod necesar legată de sat, forţa aburului nu e câtuşi de puţin în mod necesar legată de oraş. Folosirea ei în mod capitalist este aceea care o concentrează cu precădere la oraş, transformând satele industriale în oraşe industriale. Prin aceasta ea subminează însă în acelaşi timp condiţiile desfăşurării normale a producţiei. Prima cerinţă a maşinii cu abur şi cerinţa principală a aproape tuturor ramurilor industriei mari este o apă relativ curată. Oraşul industrial transformă însă orice fel de apă într-o zeamă pestilenţială. În aceeaşi măsură în care concentrarea la oraşe este, aşadar, o condiţie de bază a producţiei capitaliste, în aceeaşi măsură fiecare capitalist industrial în parte caută să părăsească marile oraşe, pe care acest mod de producţie le-a creat în mod necesar, mutându-şi întreprinderea la ţară. Acest proces poate fi studiat în amănunt în regiunile industriei textile din Lancashire şi Yorkshire; acolo marea industrie capitalistă creează neîncetat noi mari oraşe, prin faptul că se refugiază mereu de la oraş la ţară. Un lucru asemănător se întâmplă şi în regiunile industriei metalurgice, unde cauze în parte de altă natură produc aceleaşi efecte.</p>', '<p>Şi acest nou cerc vicios, această contradicţie a industriei moderne, care se repetă mereu, poate fi desfiinţat numai prin desfiinţarea caracterului ei capitalist. Numai o societate ale cărei forţe de producţie se angrenează în mod armonios după un plan cuprinzător, unic poate permite industriei să se instaleze pe tot cuprinsul ţării, astfel încât să corespundă cel mai bine propriei sale dezvoltări şi menţinerii, respectiv dezvoltării celorlalte elemente ale producţiei.</p>', '<p>În consecinţă, desfiinţarea opoziţiei dintre oraş şi sat este nu numai posibilă, dar ea a devenit de-a dreptul o necesitate pentru producţia industrială însăşi, aşa cum a devenit o necesitate şi pentru producţia agricolă şi, pe deasupra, pentru sănătatea publică. Numai prin contopirea oraşului cu satul poate fi înlăturată actuala otrăvire a aerului, a apei şi a solului. Numai datorită ei masele care lâncezesc în oraşe vor ajunge în situaţia ca excrementele lor, în loc să constituie un focar de boli, să servească drept îngrăşăminte pentru plante.</p>', '<p>Industria capitalistă şi-a cucerit o relativă independenţă faţă de barierele locale ale surselor ei de materii prime. Industria textilă prelucrează materii prime în mare parte importate. Minereul de fier spaniol se prelucrează în Anglia şi în Germania, minereul de cupru spaniol şi sud-american se prelucrează în Anglia. Fiecare regiune carboniferă aprovizionează cu combustibil regiuni industriale care pe an ce trece depăşesc tot mai mult propriile ei graniţe. Pe toată coasta europeană maşinile cu abur sunt puse în mişcare cu cărbuni de provenienţă engleză, pe alocuri de provenienţă germană şi belgiană. Societatea, eliberată de cătuşele producţiei capitaliste, va putea merge mult mai departe. Creând o generaţie de producători cu o pregătire multilaterală, care cunosc bazele ştiinţifice ale ansamblului producţiei industriale şi care au trecut fiecare în practică, de la un capăt la altul, printr-o serie întreagă de ramuri de producţie, ea creează o nouă forţă de producţie, care compensează cu prisosinţă munca cheltuită cu transportul materiilor prime sau al combustibililor de la mari distanţe.</p>', '<p>Desfiinţarea separării oraşului de sat nu este deci o utopie nici în ipoteza unei repartizări cât mai uniforme a marii industrii pe întregul cuprins al ţării. E drept că înlăturarea oraşelor mari pe care civilizaţia nu le-a lăsat moştenire va costa mult timp şi multă trudă. Dar ele trebuie să fie şi vor fi desfiinţate, oricât ar dura acest proces. Oricare ar fi soarta Imperiului german de naţiune prusiană, Bismarck poate coborî în mormânt cu conştiinţa mândră că visul său preferat, pieirea marilor oraşe, va fi cu siguranţă împlinit.</p>', '<p>Şi acum priviţi concepţia puerilă a d-lui Dühring potrivit căreia societatea ar putea lua în stăpânire totalitatea mijloacelor de producţie fără a răsturna din temelii vechiul mod de producţie şi fără a desfiinţa în primul rând vechea diviziune a muncii; potrivit căreia totul ar fi aranjat de îndată ce</p>', '<blockquote>„se ţine seama de condiţiile naturale şi de aptitudinile personale“,</blockquote>', '<p class="noind">pentru ca în continuare mase întregi de fiinţe să fie silite să producă un singur articol, „populaţii“ întregi să fie ocupate într-o singură ramură de producţie şi omenirea să se împartă, în continuare, într-un număr de diferite „speţe economice“ schilodite, ca, de pildă, în „salahori“ şi în „arhitecţi“. Societatea urmează să devină stăpâna mijloacelor de producţie în totalitatea lor, pentru ca fiecare individ în parte să rămână robul mijlocului său de producţie, având numai latitudinea să aleagă care mijloc de producţie să-l înrobească. Mai priviţi şi modul în care d-l Dühring consideră separarea oraşului de sat ca „inevitabilă prin însăşi natura lucrurilor“, nereuşind să găsească decât un neînsemnat paliativ în îmbinarea celor două ramuri industriale specific prusiene: fabricarea rachiului şi a zahărului de sfeclă; modul în care d-l Dühring face ca repartizarea industriei pe tot cuprinsul ţării să depindă de unele descoperiri viitoare şi de <i>necesitatea</i> ca întreprinderile să fie legate nemijlocit de extracţia materiilor prime — care de pe acum sunt folosite la depărtări din ce în ce mai mari de locurile lor de origine! —, în fine modul în care încearcă să-şi acopere retragerea cu asigurarea că, în cele din urmă, necesităţile sociale vor impune îmbinarea agriculturii cu industria chiar <i>în pofida</i> considerentelor economice, ca şi cum aceasta ar însemna un sacrificiu economic!</p>', '<p>Fireşte, pentru a-ţi da seama că elementele revoluţionare care vor înlătura vechea diviziune a muncii împreună cu separarea oraşului de sat şi care vor revoluţiona întreaga producţie se şi află în germene în condiţiile de producţie ale marii industrii moderne, fiind stânjenite în dezvoltarea lor de către actualul mod de producţie capitalist, pentru a vedea toate acestea trebuie să ai un orizont ceva mai larg decât sfera de aplicare a dreptului prusian, ţara în care rachiul şi zahărul de sfeclă sunt produsele industriale hotărâtoare şi în care crizele comerciale pot fi studiate pe piaţa de cărţi. Pentru aceasta e nevoie să cunoşti adevărata mare industrie atât în dezvoltarea ei istorică, cât şi în realitatea ei actuală, în special în ţara care este patria ei, ţara în care a atins dezvoltarea ei clasică; şi atunci nici nu-ţi va mai trece prin minte să încerci să banalizezi şi să degradezi socialismul ştiinţific modern, transformându-l în <i>socialismul specific prusian</i> al d-lui Dühring.\r\n</p>'],
'idChr': '5.03text',
'title': ``,
'info': 'Engels (1878): Anti-Dühring',
},
{'year': '1878',
'image': 'engels',
'content': ['<p>Dacă nu am înaintat nici cu un pas în ceea ce priveşte adevărul şi eroarea, cu atât mai puţin nu vom înainta cu vreun pas în ceea ce priveşte binele şi răul. Această opoziţie se manifestă exclusiv în domeniul moral, adică într-un domeniu care aparţine istoriei omenirii, şi tocmai aici adevărurile definitive, ultime sunt mai rare ca oriunde. Ideea de bine şi cea de rău au variat într-atât de la popor la popor, de la o epocă la alta, încât adesea au fost de-a dreptul contradictorii. — Dar, ni se va obiecta, binele totuşi nu este rău şi răul nu este bine: dacă se confundă binele cu răul, încetează orice moralitate şi fiecare poate să facă ce vrea. Aceasta şi este, dezbrăcată de haina ei de oracol, părerea d-lui Dühring. Dar chiar aşa de simplu nu se rezolvă problema. Dacă lucrurile ar fi atât de simple, nu s-ar mai discuta atâta despre bine şi rău, fiecare ar şti ce este bine şi ce este rău. Cum stau însă astăzi lucrurile? Ce morală ni se propovăduieşte astăzi? Avem în primul rând morala creştină-feudală, moştenită din vremurile evlavioase de altădată, care, la rândul ei, se împarte, în esenţă, într-o religie catolică şi una protestantă; nici în cadrul acestora nu lipsesc subîmpărţirile, care merg de la morala catolică-iezuită şi de la cea ortodox-protestantă până la morala mai îngăduitoare de nuanţă iluministă. Alături de acestea figurează morala modernă burgheză şi, paralel, morala proletară a viitorului, astfel încât chiar şi numai trecutul, prezentul şi viitorul ne oferă în ţările cele mai avansate ale Europei trei grupe mari de teorii morale care există paralel şi simultan. Care este cea adevărată? Nici una în sensul de definitiv absolut; dar, fără îndoială că cele mai multe elemente de durabilitate le are morala care reprezintă în prezent răsturnarea prezentului, adică viitorul, aşadar morala proletară.</p>', '<p>Dacă însă, aşa cum vedem, cele trei clase ale societăţii moderne, aristocraţia feudală, burghezia şi proletariatul, au fiecare propria lor morală, putem să tragem concluzia că, în mod conştient sau inconştient, în ultimă instanţă oamenii îşi formează concepţiile lor morale pornind de la relaţiile practice pe care se bazează poziţia lor de clasă, adică ele izvorăsc din relaţiile economice în cadrul cărora ei produc şi fac schimb.</p>', '<p>Dar cele trei teorii morale de mai sus au, totuşi, ceva comun. Oare nu constituie măcar acest element comun o parte din morala stabilită o dată pentru totdeauna? — Aceste teorii morale reprezintă trei faze diferite ale aceleiaşi dezvoltări istorice, au, prin urmare, un fundal istoric comun şi deci în mod necesar multe elemente comune. Mai mult. Pentru trepte de dezvoltare economică identice sau aproximativ identice, teoriile morale trebuie în mod necesar mai mult sau mai puţin să concorde. Din momentul în care s-a dezvoltat proprietatea privată asupra bunurilor mobile, preceptul moral comun al tuturor societăţilor în care era recunoscută această proprietate privată trebuia să fie: să nu furi. Devine oare acest precept, în consecinţă, un precept moral etern? Nicidecum. Într-o societate în care sunt înlăturate motivele de furt, în care, prin urmare, cu timpul nu vor mai fura decât cel mult demenţii, cine nu ar râde de moralistul care ar proclama în mod solemn adevărul etern: să nu furi!</p>', '<p>Respingem deci orice încercare de a ni se impune o dogmatică morală drept legi morale eterne, definitive şi imuabile de acum încolo sub pretextul că şi lumea morală şi-ar avea principiile ei permanente, care stau deasupra istoriei şi deosebirilor dintre popoare. Noi susţinem, dimpotrivă, că orice teorie morală de până acum este, în ultimă instanţă, produsul situaţiei economice a societăţii din epoca respectivă. Şi după cum societatea s-a dezvoltat până astăzi în antagonisme de clasă, aşa şi morala a fost întotdeauna o morală de clasă; fie că justifica dominaţia şi interesele clasei dominante, fie că exprima, de îndată ce clasa oprimată devenea destul de puternică, revolta împotriva acestei dominaţii şi interesele de viitor ale celor oprimaţi. Că, totodată, în linii mari s-a realizat un progres în morală ca şi în celelalte ramuri ale cunoaşterii omeneşti nu încape îndoială. Dar morala de clasă nu am depăşit-o încă. O morală cu adevărat umană, care să stea deasupra antagonismelor de clasă şi deasupra reminiscenţei acestor antagonisme, va fi posibilă abia pe o treaptă a dezvoltării sociale care nu numai că va fi lichidat antagonismul de clasă, dar îl va fi dat uitării şi în practica vieţii. Şi acum apreciaţi ifosele d-lui Dühring, care, în plină societate veche împărţită în clase, în ajunul unei revoluţii sociale, are pretenţia să impună societăţii viitoare fără clase o morală eternă, independentă de timp şi de schimbările reale, presupunând chiar — ceea ce n-am aflat încă până acum — că d-l Dühring înţelege, măcar în liniile ei generale, structura acestei societăţi viitoare!\r\n</p>'],
'idChr': '5.04text',
'title': ``,
'info': 'Engels (1878): Anti-Dühring',
},
{'year': '1871',
'image': 'engels',
'content': ['<p>Abţinerea absolută de la politică este imposibilă; toate ziarele partizanilor abţinerii se ocupă şi ele de politică. Problema este numai cum şi ce fel de politică să promovezi. De altfel, în ce ne priveşte, abţinerea este imposibilă. Partidul muncitoresc ca partid politic există în mai toate ţările şi nu noi vom fi aceia care-l vom distruge propovăduind abţinerea de la politică. Practica vieţii contemporane, opresiunea politică la care guvernele existente îi supun pe muncitori, atât în scop politic cât şi în scop social, îi silesc pe muncitori să se ocupe, vrând-nevrând, de politică. A le propovădui abţinerea de la politică ar însemna să-i împingi în braţele politicii burgheze. Mai cu seamă după Comuna din Paris, care a pus la ordinea zilei activitatea politică a proletariatului, abţinerea de la politică este absolut imposibilă.</p>', '<p>Noi vrem desfiinţarea claselor. Prin ce mijloc se poate atinge acest ţel? — Dominaţia politică a proletariatului. Şi, când acest lucru a devenit cât se poate de limpede, ni se cere să nu ne amestecăm în politică! Toţi partizanii abţinerii de la politică se intitulează revoluţionari, ba chiar revoluţionari prin excelenţă. Dar revoluţia este actul suprem al politicii; acela care tinde spre revoluţie trebuie să recunoască şi mijloacele, acţiunile politice care pregătesc revoluţia, care îi educă pe muncitori în vederea revoluţiei şi fără de care, a doua zi după bătălie, muncitorii vor fi întotdeauna traşi pe sfoară de alde Favre şi Pyat. Iar politica care trebuie promovată este politica muncitorească; partidul muncitoresc nu trebuie să se târască în coada unui partid burghez sau altuia, ci trebuie să se constituie ca partid independent care să aibă un ţel propriu şi o politică proprie.</p>', '<p>Libertăţile politice, dreptul de întrunire şi de asociere, libertatea presei — iată armele noastre; şi noi să încrucişăm braţele şi să ne abţinem de la politică când guvernele vor să ne răpească aceste arme? Se spune că orice activitate politică echivalează cu recunoaşterea ordinii existente. Dar dacă această ordine existentă ne oferă mijloacele pentru a lupta împotriva ei, folosirea acestor mijloace nu înseamnă o recunoaştere a ordinii existente.\r\n</p>'],
'idChr': '5.05.01text',
'title': ``,
'info': 'Engels (1871): Despre activitatea politică a clasei muncitoare',
},
{'year': '1872',
'image': 'engels',
'content': ['<p class="mid" style="text-align: center;">Engels către Theodor Cuno</p>', '<p class="right" style="text-align: right;">24 ianuarie 1872</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Bakunin, care până în 1868 a urzit intrigi împotriva Internaţionalei, a aderat la ea, după ce a înregistrat un fiasco la Congresul pentru pace de la Berna, <a href="javascript:void(0);" id="n308">[308]</a> şi a început imediat să conspire chiar <i>în cadrul ei</i> împotriva Consiliului General. Bakunin are o teorie specială, un fel de talmeş-balmeş de proudhonism şi comunism, în care primul consideră drept esenţial faptul că principalul rău care trebuie înlăturat nu este capitalul, adică contradicţia de clasă dintre capitalişti şi muncitorii salariaţi, apărută ca urmare a dezvoltării societăţii, ci <i>statul</i>. În timp ce marea masă a muncitorilor social-democraţi împărtăşeşte, ca şi noi, părerea că puterea de stat stăpânitoare — proprietari funciari şi capitalişti — şi-au făurit-o spre a-şi apăra privilegiile sociale, Bakunin pretinde că <i>statul</i> a creat capitalul, iar capitalistul deţine capitalul său numai <i>graţie statului</i>. Prin urmare, statul fiind răul principal, înainte de toate trebuie desfiinţat statul, căci atunci capitalul se va duce dracului de la sine; pe când noi susţinem contrariul: desfiinţaţi capitalul — însuşirea tuturor mijloacelor de producţie de către un mic număr de oameni — şi statul va cădea de la sine. Deosebirea este esenţială: desfiinţarea statului fără o prealabilă revoluţie socială este o absurditate; desfiinţarea capitalului <i>este</i> tocmai revoluţia socială şi implică o schimbare a întregului mod de producţie. Cum însă pentru Bak[unin] răul fundamental este statul, nu trebuie să facem nimic ce ar putea menţine statul, oricare ar fi forma lui — republică, monarhie sau oricare altă formă. Prin urmare, <i>abţinerea totală de la orice activitate politică</i>. Orice act politic, dar mai ales participarea la alegeri ar însemna trădarea principiului. Să facem propagandă, să înjurăm statul, să ne organizăm, iar când <i>toţi</i> muncitorii, adică majoritatea, vor fi câştigaţi pentru cauză, să destituim toate autorităţile, să desfiinţăm statul şi în locul lui să punem organizaţia Internaţionalei. Acest act măreţ cu care începe împărăţia de o mie de ani se numeşte <i>lichidarea socială</i>.</p>', '<p>Toate acestea par extrem de radicale şi sunt atât de simple, încât în cinci minute pot fi învăţate pe de rost; de aceea a şi avut teoria bakunistă un succes atât de rapid printre tinerii avocaţi, doctori şi alţi doctrinari din Italia şi din Spania. Masa muncitorilor nu se va lăsa însă niciodată convinsă că treburile publice ale ţării lor nu sunt totodată şi propriile lor treburi; este în firea muncitorilor să fie <i>politiceşte activi</i>, şi pe acela care vrea să-i convingă să renunţe la politică ei îl părăsesc în cele din urmă. A propovădui muncitorilor abţinerea de la politică în orice împrejurare înseamnă a-i arunca în braţele popilor sau ale republicanilor burghezi.</p>', '<p>Întrucât, după părerea lui Bakunin, Internaţionala nu ar fi creată pentru lupta politică, ci pentru ca, atunci când se va face lichidarea socială, să poată lua imediat locul vechii organizări de stat, ea trebuie să se apropie cât mai mult posibil de idealul bakunist al societăţii viitoare. În această societate nu există, înainte de toate, <i>autoritate</i>, căci autoritatea = statul = răul absolut. (Cum au de gând aceşti oameni să pună în funcţiune o fabrică, să conducă un tren, un vapor fără o voinţă care hotărăşte, în ultimă instanţă, fără o conducere unitară, aceasta, bineînţeles, nu ni se spune.) Autoritatea majorităţii asupra minorităţii încetează şi ea. Fiecare individ este autonom, fiecare comunitate este autonomă; dar cum se poate realiza o societate, formată chiar şi numai din doi oameni, fără ca fiecare dintre ei să renunţe la câte ceva din autonomia sa — nici despre aceasta Bakunin nu ne spune nimic.\r\n</p>'],
'idChr': '5.05.02text',
'title': ``,
'info': 'Engels (1872): Către Theodor Cuno',
},
{'year': '1873',
'image': 'engels',
'content': ['<p>Unii socialişti au pornit în ultimul timp o adevărată cruciadă împotriva a ceea ce numesc ei <i>principiul autorităţii</i>. Este de ajuns ca ei să declare că un act este <i>autoritar</i>, pentru a-l condamna. Se abuzează atât de mult de acest procedeu sumar, încât este necesar să analizăm problema mai îndeaproape. Autoritatea în sensul în care este vorba aici înseamnă impunerea unei voinţe străine; autoritatea presupune, pe de altă parte, subordonare. Întrucât însă ambele expresii sună neplăcut, iar raportul pe care îl exprimă este supărător pentru partea subordonată, se naşte întrebarea dacă nu există vreun mijloc de a o scoate altfel la capăt, dacă în actualele condiţii sociale nu s-ar putea crea alte rânduieli sociale, în care această autoritate să nu mai aibă nici o raţiune şi, prin urmare, să dispară? Dacă examinăm relaţiile economice, industriale şi agrare care stau la baza actualei societăţi burgheze, constatăm că ele au tendinţa de a înlocui tot mai mult activităţile izolate prin activitatea combinată a oamenilor. În locul micilor ateliere ale unor producători izolaţi a apărut industria modernă, cu marile ei fabrici şi uzine, în care sute de muncitori supraveghează maşini complicate, acţionate de abur; diligenţele şi căruţele de pe marile şosele sunt înlocuite de calea ferată, la fel cum micile bărci cu rame şi felucele cu pânze sunt înlocuite de vapoare. Maşinile şi aburul pun treptat stăpânire şi pe agricultură, înlocuindu-i încet, dar sigur pe micii proprietari cu marii capitalişti, care cultivă mari suprafeţe de pământ cu ajutorul muncitorilor salariaţi. Astfel, pretutindeni activitatea combinată, complicarea proceselor, dependente unul de altul, iau locul activităţii independente a indivizilor izolaţi. Activitatea combinată presupune însă organizare, dar este oare posibilă organizarea fără autoritate?</p>', '<p>Să presupunem că revoluţia socială i-a răsturnat pe capitalişti, a căror autoritate dirijează în prezent producţia şi circulaţia avuţiilor. Să mai presupunem, situându-ne cu totul pe poziţia antiautoritariştilor, că pământul şi uneltele de muncă au devenit proprietatea colectivă a muncitorilor care le folosesc. Dispare oare atunci autoritatea sau numai îşi schimbă forma? Să vedem.</p>', '<p>Să luăm, de exemplu, o filatură de bumbac. Bumbacul trebuie să treacă prin cel puţin şase operaţii consecutive înainte de a se transforma în fire, iar aceste operaţii se efectuează de cele mai multe ori în săli diferite. Apoi, pentru buna funcţionare a maşinilor, este nevoie de un inginer care să supravegheze maşina cu abur, de mecanici pentru reparaţiile curente şi de mulţi muncitori necalificaţi pentru transportul produselor dintr-o sală într-alta etc. Toţi aceşti muncitori — bărbaţi, femei şi copii — sunt obligaţi să înceapă şi să termine lucrul la o oră stabilită de autoritatea aburului, care nu se sinchiseşte deloc de autonomia individuală. Înainte de toate, muncitorii trebuie deci să cadă de acord în ceea ce priveşte orele de muncă şi, de îndată ce aceste ore sunt stabilite, toţi, fără excepţie, trebuie să le respecte. Pe urmă, în fiecare sală se ivesc în fiecare minut probleme de amănunt legate de procesul de producţie, repartiţia materialelor etc., probleme care trebuie rezolvate imediat, pentru a evita întreruperea bruscă a întregii producţii. Şi, indiferent cum s-ar rezolva aceste probleme, fie prin hotărârea delegatului pus în fruntea ramurii respective de muncă, fie, dacă este posibil, printr-o hotărâre a majorităţii, voinţa fiecărui individ în parte trebuie să se supună întotdeauna, iar aceasta înseamnă că problemele vor fi rezolvate în mod autoritar. Mecanismul automat al unei fabrici mari este cu mult mai despotic decât au fost vreodată micii capitalişti, pentru care munceau muncitorii. Cel puţin în ceea ce priveşte orele de muncă, deasupra porţii acestor fabrici se poate scrie: <i>Lasciate ogni autonomia, voi che entrate!</i> <a href="javascript:void(0);" id="n309">[309]</a> Dacă cu ajutorul ştiinţei şi al geniului inventiv omul şi-a supus forţele naturii, acestea, independent de orice organizare socială, se răzbună pe el, supunându-l, în măsura în care le foloseşte, unui adevărat despotism. A voi să desfiinţezi autoritatea în marea industrie înseamnă a voi să desfiinţezi industria însăşi — să desfiinţezi maşina de filat acţionată de abur, pentru a te întoarce la roata de tors.</p>', '<p>Să luăm alt exemplu — calea ferată. Şi aici cooperarea unui mare număr de persoane este absolut necesară; această cooperare trebuie să aibă loc la ore foarte precise, pentru a se evita accidentele. Şi aici prima condiţie este voinţa dominantă care rezolvă toate problemele subordonate ei, fie că această voinţă este reprezentată de un singur delegat, fie de un comitet însărcinat să aducă la îndeplinire hotărârea majorităţii persoanelor interesate. Şi într-un caz şi în celălalt avem de-a face cu o autoritate foarte categorică. Mai mult: ce s-ar întâmpla cu primul tren expediat dacă autoritatea funcţionarilor de la căile ferate asupra domnilor călători ar fi desfiinţată?</p>', '<p>Necesitatea autorităţii — şi încă a unei autorităţi dintre cele mai categorice — este însă mai evidentă ca oriunde pe un vas aflat în largul mării. În clipe de pericol, factorul de care depinde aici viaţa tuturor este ca toţi să se supună imediat şi absolut voinţei unei singure persoane.</p>', '<p>Ori de câte ori expun asemenea argumente celor mai înverşunaţi antiautoritarişti, ei nu pot răspunde decât: „Da! Este adevărat, dar aici nu este vorba de autoritatea cu care învestim pe delegaţii noştri, <i>ci de o însărcinare!“</i> Aceşti domni îşi închipuie că au schimbat obiectul schimbând denumirea lui. Iată cum îşi bat joc de oameni aceşti profunzi cugetători.</p>', '<p>Am văzut, aşadar, că, pe de o parte, o anumită autoritate, indiferent de felul în care a fost conferită, iar pe de altă parte o anumită subordonare sunt lucruri care — independent de organizarea socială — ni se impun o dată cu condiţiile materiale în care are loc producţia şi circulaţia produselor.</p>', '<p>Pe de altă parte, am văzut că condiţiile materiale ale producţiei şi ale circulaţiei se complică în mod inevitabil o dată cu dezvoltarea marii industrii şi a marii agriculturi şi că au tendinţa de a extinde tot mai mult sfera acestei autorităţi. Este, prin urmare, absurd să considerăm că principiul autorităţii este absolut negativ, iar principiul autonomiei — absolut pozitiv. Autoritatea şi autonomia sunt relative, sferele lor de aplicare se schimbă o dată cu diferitele faze ale dezvoltării sociale. Dacă autonomiştii s-ar mulţumi să spună că organizarea socială a viitorului va restrânge autoritatea numai în cadrul acelor limite în care condiţiile producţiei ar face-o inevitabilă, s-ar mai putea ajunge la o înţelegere cu ei; ei sunt însă orbi în faţa tuturor realităţilor care fac necesară autoritatea şi obiectează numai împotriva cuvântului ca atare.</p>', '<p>De ce nu se mulţumesc antiautoritariştii să vocifereze împotriva autorităţii politice, împotriva statului? Toţi socialiştii sunt de acord că statul politic, şi o dată cu el autoritatea politică, vor dispărea ca urmare a viitoarei revoluţii sociale; aceasta înseamnă că funcţiile publice îşi vor pierde caracterul politic şi se vor transforma în simple funcţii administrative, care apără adevăratele interese sociale. Dar antiautoritariştii cer ca statul politic autoritar să fie desfiinţat dintr-o dată, încă înainte de a fi desfiinţate condiţiile sociale care l-au generat. Ei cer ca primul act al revoluţiei sociale să fie desfiinţarea autorităţii. Au văzut oare vreodată aceşti domni o revoluţie? <a id="cit93"></a>O revoluţie este, fără îndoială, lucrul cel mai autoritar posibil. Revoluţia este actul prin care o parte din populaţie impune voinţa ei celeilalte părţi cu ajutorul puştilor, baionetelor şi tunurilor, deci cu ajutorul celor mai autoritare mijloace; iar dacă partidul victorios nu vrea ca lupta lui să fi fost zadarnică, trebuie să-şi menţină dominaţia prin frica pe care armele sale o inspiră reacţionarilor. S-ar fi menţinut Comuna din Paris măcar o singură zi dacă ea nu ar fi recurs împotriva burgheziei la această autoritate a poporului înarmat? N-ar trebui oare, dimpotrivă, să i se reproşeze Comunei că nu a recurs în suficientă măsură la această autoritate?</p>', '<p>Aşadar, una din două: ori antiautoritariştii nu ştiu ce spun, şi în acest caz seamănă doar confuzie, ori ştiu ce spun, şi în acest caz trădează mişcarea proletariatului. Şi într-un caz şi în celălalt ei slujesc reacţiunea.</p>'],
'idChr': '5.06text',
'title': ``,
'info': 'Engels (1873): Despre autoritate',
},
{'year': '1876',
'image': 'engels',
'content': ['<p><a id="cit102"></a>Munca este izvorul oricărei avuţii, spun economiştii. Ea este într-adevăr acest izvor împreună cu natura, care îi furnizează materialul pe care ea îl transformă în avuţie. Dar munca este infinit mai mult decât atât. Ea este prima condiţie de bază a întregii vieţi omeneşti, şi anume în asemenea grad, încât, într-un sens anumit, trebuie să spunem că munca l-a creat chiar pe om însuşi.</p>', '<p>Cu mai multe sute de mii de ani în urmă, într-o perioadă a istoriei Pământului care încă nu poate fi exact determinată şi pe care geologii o numesc terţiară, pare-se spre sfârşitul ei, trăia undeva în zona caldă a Pământului — probabil pe un continent vast, acum scufundat în Oceanul Indian — o rasă de maimuţe antropoide care atinseseră un grad de dezvoltare deosebit de înalt. Darwin ne-a făcut o descriere aproximativă a acestor strămoşi ai noştri. Erau complet acoperiţi cu păr, aveau barbă şi urechile ascuţite şi trăiau în cârduri pe copaci.</p>', '<p>Se pare că în primul rând sub influenţa felului lor de viaţă, care impune la căţărat mâinilor alte funcţii decât picioarelor, aceste maimuţe au început să se dezobişnuiască de a recurge la ajutorul mâinilor când umblau pe pământ şi să adopte un mers din ce în ce mai vertical. Prin aceasta a fost făcut <i>pasul hotărâtor pentru trecerea de la maimuţă la om</i>.</p>', '<p>Toate maimuţele antropoide care mai trăiesc astăzi pot să stea în poziţie verticală şi să umble în două picioare, însă numai la nevoie şi cu o extremă stângăcie. Mersul lor firesc este semivertical şi implică folosirea mâinilor. Cele mai multe se sprijină de pământ cu falangele mijlocii ale degetelor mâinii, pe care le ţin îndoite, apoi, strângând picioarele, îşi aruncă înainte corpul printre braţele lungi, ca un olog care umblă în cârje. În genere, mai putem observa şi acum la maimuţe toate fazele de tranziţie de la mersul în patru labe şi până la mersul în două picioare. Dar la nici una dintre ele acesta din urmă n-a devenit ceva mai mult decât un procedeu folosit la nevoie.</p>', '<p>Dacă mersul vertical avea să ajungă, la păroşii noştri strămoşi, întâi normă, iar apoi o necesitate, aceasta presupune că între timp mâinilor le-au revenit din ce în ce mai multe alte activităţi diferite. Chiar şi la maimuţe există o anumită diviziune în folosirea mâinii şi a piciorului. După cum am mai arătat, mâna este utilizată la căţărat în alt mod decât piciorul. Ea serveşte cu precădere pentru a culege şi a ţine hrana, aşa cum fac şi unele mamifere inferioare cu labele dinainte. Cu ajutorul mâinii unele maimuţe îşi construiesc cuiburi în copaci sau chiar, ca cimpanzeul, un acoperiş printre ramuri pentru a se apăra de intemperii. Cu ea apucă o bâtă ca să se apere de duşmani sau îi bombardează pe aceştia din urmă cu fructe şi pietre. Cu ea execută în captivitate o seamă de operaţii simple, în care îi imită pe oameni. Dar tocmai de aici se vede cât de mare este distanţa de la mâna nedezvoltată, chiar a celor mai evoluate maimuţe antropoide, la mâna omului, care a atins un înalt grad de perfecţionare prin munca a sute de milenii. Numărul şi dispoziţia generală a oaselor şi a muşchilor sunt identice la amândouă; însă mâna celui mai primitiv sălbatic poate executa sute de operaţii pe care nici o mână de maimuţă nu le poate imita. Nici o mână de maimuţă n-a confecţionat vreodată nici cel mai grosolan cuţit de piatră.</p>', '<p>De aceea operaţiile la care au învăţat să-şi adapteze treptat mâna strămoşii noştri în decursul multelor milenii ale trecerii lor de la maimuţă la om nu puteau fi la început decât foarte simple. Sălbaticii de pe treapta cea mai de jos, chiar aceia la care este de presupus o revenire la o stare mai apropiată de animalitate, însoţită şi de o degenerare fizică, sunt totuşi mult superiori acestor fiinţe de tranziţie. Până când prima cremene a fost transformată în cuţit de mâna omului trebuie să se fi scurs intervale de timp în comparaţie cu care perioada istorică cunoscută nouă pare neînsemnată. Dar pasul hotărâtor fusese făcut: <i>mâna devenise liberă</i> şi putea dobândi acum tot mai multă dexteritate, iar flexibilitatea mai mare astfel dobândită se transmitea prin ereditate şi creştea din generaţie în generaţie.</p>', '<p>În felul acesta, mâna nu este numai organul muncii; <i>ea este totodată şi produsul ei</i>. Numai prin muncă, prin adaptarea la operaţii mereu noi, prin transmiterea ereditară a formei deosebite pe care au dobândit-o astfel muşchii, tendoanele, iar în intervale de timp mai îndelungate şi oasele, precum şi prin folosirea mereu repetată a acestor perfecţionări moştenite la îndeletniciri noi, tot mai complicate, mâna omului a putut atinge acel înalt grad de desăvârşire care i-a permis să creeze asemenea minuni ca tablourile lui Rafael, statuile lui Thorvaldsen sau muzica lui Paganini.</p>', '<p>Dar mâna nu era singură. Ea era numai unul dintre membrele unui organism închegat, extrem de complicat. Şi ceea ce-i folosea mâinii îi folosea şi întregului corp pe care mâna îl slujea, şi anume îi folosea în două privinţe.</p>', '<p>În primul rând în virtutea legii corelaţiei creşterii, după cum a denumit-o Darwin. Potrivit acestei legi, forme anumite ale diverselor părţi ale unei fiinţe organice sunt întotdeauna legate de forme anumite ale altor părţi, care, în aparenţă, nu au nici o legătură cu primele. Astfel, toate animalele la care globulele roşii n-au nucleu celular şi al căror occipital este legat de prima vertebră printr-o articulaţie dublă (condili) sunt înzestrate, fără excepţie, şi cu glande mamare pentru a-şi alăpta puii. Astfel, mamiferele cu copitele despicate au în mod regulat un stomac cu mai multe compartimente, care serveşte la rumegat. Modificări ale anumitor forme atrag după sine modificări ale formei altor părţi ale corpului, fără să putem explica această corelaţie. Pisicile complet albe şi cu ochi albaştri sunt întotdeauna sau aproape întotdeauna surde. Perfecţionarea treptată a mâinii omului şi adaptarea concomitentă a piciorului la mersul vertical au exercitat cu siguranţă, tot prin efectul corelaţiei, o influenţă inversă şi asupra altor părţi ale organismului. Dar această influenţă este încă prea puţin cercetată ca să putem face aici mai mult decât s-o constatăm în general.</p>', '<p>Mult mai importantă este influenţa inversă directă, demonstrabilă a dezvoltării mâinii asupra restului organismului. După cum am mai spus, strămoşii noştri antropoizi erau nişte animale sociabile; evident, este imposibil să-l facem pe om — cel mai sociabil dintre toate animalele — să derive dintr-un strămoş direct nesociabil. Dominaţia asupra naturii, care a început o dată cu dezvoltarea mâinii, cu munca, a lărgit cu fiecare nou progres orizontul omului. El descoperea mereu la obiectele din natură însuşiri noi, necunoscute până atunci. Pe de altă parte, perfecţionarea muncii contribuia în mod necesar la o tot mai strânsă apropiere între membrii societăţii, înmulţind cazurile de întrajutorare, de colaborare şi făcându-l pe fiecare individ să aibă conştiinţa limpede a utilităţii acestei colaborări. Pe scurt, oamenii în devenire au ajuns la un punct când <i>au avut să-şi spună</i> ceva unul altuia. Necesitatea şi-a creat organul: laringele nedezvoltat al maimuţei s-a transformat încet, dar sigur, datorită modulaţiei, pentru a ajunge la o modulaţie din ce în ce mai înaltă, iar organele bucale au învăţat treptat să pronunţe un sunet articulat după altul.</p>', '<p>Comparaţia cu animalele ne dovedeşte că această explicaţie a apariţiei vorbirii din procesul muncii şi o dată cu ea este singura corectă. Puţinul pe care animalele, chiar şi cele mai dezvoltate, au a şi-l comunica poate fi comunicat şi fără o vorbire articulată. În stare naturală, nici un animal nu resimte ca o lipsă neputinţa de a vorbi sau de a înţelege graiul omenesc. Cu totul alta e situaţia atunci când animalele sunt domesticite de om. În contactul cu oamenii, câinele şi calul au dobândit o ureche atât de sensibilă la vorbirea articulată, încât învaţă uşor să înţeleagă orice limbă, în limitele sferei lor de reprezentări. În afară de aceasta, ei au dobândit facultatea unor sentimente ca ataşamentul faţă de om, recunoştinţa şi altele, care înainte le erau străine; iar cel care a avut mult de-a face cu asemenea animale nu va putea rezista decât cu greu convingerii că sunt destule cazuri în care ele îşi resimt <i>acum</i> incapacitatea de a vorbi ca pe o lipsă, care însă, din păcate, nu mai poate fi remediată, deoarece organele lor vocale sunt prea specializate într-o direcţie anumită. Acolo însă unde organul există, dispare, între anumite limite, şi această incapacitate. Organele bucale ale păsărilor sunt, cu siguranţă, cât se poate de diferite de cele ale omului; totuşi păsările sunt singurele animale care pot învăţa să vorbească, iar papagalul, pasărea cu vocea cea mai neplăcută, vorbeşte cel mai bine. Să nu se spună că nu înţelege ceea ce vorbeşte. Fără îndoială, din pură plăcere de a vorbi şi de a se afla în societatea omului, el va repeta ore în şir, fără încetare, tot repertoriul lui de cuvinte. Dar, în limitele sferei lui de reprezentări, papagalul poate învăţa să şi înţeleagă ceea ce spune. Învăţaţi-l vorbe de ocară, în aşa fel încât să capete o reprezentare asupra sensului lor (una din principalele distracţii ale marinarilor care se înapoiază din ţările tropicale); întărâtaţi-l apoi şi veţi constata îndată că el ştie să-şi folosească ocările tot aşa de bine ca o precupeaţă din Berlin. La fel şi atunci când cerşeşte dulciuri.</p>', '<p>Întâi munca, apoi şi împreună cu ea vorbirea articulată sunt cele două stimulente esenţiale sub influenţa cărora creierul maimuţei s-a transformat treptat în creierul, ce-i drept foarte asemănător, dar considerabil mai mare şi mai perfecţionat, al omului. Paralel cu perfecţionarea creierului s-au perfecţionat însă şi uneltele lui cele mai directe, organele de simţ. După cum, în perfecţionarea ei treptată, vorbirea este întovărăşită în mod necesar de o perfecţionare corespunzătoare a organului auzului, tot astfel dezvoltarea creierului este întovărăşită de perfecţionarea tuturor simţurilor. Vulturul vede mult mai departe decât omul, dar ochiul omului distinge în lucruri mult mai multe decât cel al vulturului. Câinele are mirosul mult mai fin decât omul, dar nu distinge nici a suta parte din mirosurile care pentru om sunt indiciile certe a diferite lucruri. Iar simţul pipăitului, care la maimuţe există doar sub forma cea mai rudimentară, s-a format abia o dată cu mâna omului, datorită muncii.</p>', '<p>Influenţa inversă pe care dezvoltarea creierului şi a simţurilor subordonate lui, a conştiinţei care se limpezea tot mai mult, a facultăţii de a abstrage şi de a raţiona a exercitat-o asupra muncii şi asupra vorbirii le-a dat ambelor noi şi noi imbolduri de perfecţionare. Această perfecţionare nu s-a încheiat însă atunci când omul s-a diferenţiat definitiv de maimuţă, ci, în ansamblu şi în linii mari, a progresat de atunci imens, la diferite popoare şi în diferite epoci, într-o măsură şi în direcţii diferite, chiar dacă a fost ici-colo întreruptă de regrese locale şi temporare; pe de o parte, ea a fost puternic stimulată şi, pe de alta, orientată într-o direcţie mai precisă de către un element nou, apărut o dată cu omul format: <i>societatea</i>.</p>', '<p>S-au scurs cu siguranţă sute de mii de ani, care în istoria Pământului nu înseamnă mai mult decât o secundă în viaţa omului, <a href="javascript:void(0);" id="n310">[310]</a> înainte ca din cârdul de maimuţe care se căţărau pe copaci să se fi format o societate umană. Dar în cele din urmă ea s-a constituit. Şi care este deosebirea caracteristică dintre cârdul de maimuţe şi societatea omenească? <i>Munca</i>. Cârdul de maimuţe se mulţumea să epuizeze hrana de pe teritoriul pe care se afla, delimitat de poziţia geografică sau de împotrivirea cârdurilor vecine; el rătăcea din loc în loc în căutarea altor teritorii pentru hrană sau le cucerea luptând cu cârdurile învecinate, dar era incapabil să scoată din aceste teritorii mai mult decât obţinea de la natură, decât doar că îngrăşa, în mod inconştient, pământul cu excrementele sale. De îndată ce toate teritoriile care puteau furniza hrană au fost ocupate, nu a mai fost posibilă o creştere a populaţiei de maimuţe; numărul animalelor putea cel mult să rămână constant. Însă la toate animalele se constată un înalt grad de risipă a hranei şi, în plus, ele distrug în germene tinerele vlăstare. Lupul, spre deosebire de vânător, nu cruţă căprioara care urmează să-i fumizeze la anul puii ei; caprele din Grecia, care pasc tinerele tufe înainte ca acestea să fi ajuns la maturitate, au despuiat toţi munţii ţării. Această „gospodărire prădalnică“ a animalelor joacă un rol important în transformarea treptată a speciilor, întrucât le sileşte să se adapteze unui alt fel de hrană decât cel cu care erau obişnuite, ceea ce face ca sângele lor să capete altă compoziţie chimică şi toată constituţia lor fizică să devină treptat alta, în timp ce speciile fixate o dată pentru totdeauna pier. Nu încape îndoială că această gospodărire prădalnică a contribuit puternic la transformarea în oameni a strămoşilor noştri. La o rasă de maimuţe care le întrecea cu mult pe toate celelalte ca inteligenţă şi adaptabilitate, această gospodărire prădalnică trebuie să fi avut drept rezultat că numărul de plante folosite ca hrană s-a lărgit tot mai mult, că tot mai multe părţi comestibile ale acestor plante au ajuns să fie consumate, pe scurt că alimentaţia a devenit tot mai variată şi, o dată cu ea, s-au înmulţit şi substanţele care pătrundeau astfel în organism, creând condiţiile chimice ale transformării maimuţei în om. Dar toate acestea nu erau încă muncă în adevăratul înţeles al cuvântului. Munca începe cu confecţionarea uneltelor. Şi care sunt cele mai vechi unelte pe care le găsim, cele mai vechi judecând după vestigiile rămase de la oamenii preistorici şi după modul de viaţă al celor mai vechi popoare din istorie, precum şi al celor mai primitivi sălbatici din vremurile noastre? Sunt unelte de vânătoare şi de pescuit, cele dintâi servind totodată şi drept arme. Vânatul şi pescuitul presupun însă trecerea de la hrana exclusiv vegetală la consumarea concomitentă a cărnii, şi aceasta marchează iarăşi un pas însemnat spre transformarea maimuţei în om. <i>Alimentaţia cu carne</i> conţinea, într-o formă aproape gata, substanţele cele mai importante de care are nevoie organismul pentru metabolismul lui; ea a scurtat, o dată cu digestia, durata celorlalte procese vegetative din organism, corespunzătoare vieţii plantelor, şi prin aceasta s-a câştigat mai mult timp, mai multă substanţă şi mai multă energie pentru manifestările vieţii animale propriu-zise. Şi cu cât omul în devenire se depărta mai mult de plantă, cu atât mai mult se ridica el şi deasupra animalului. După cum obişnuinţa de a mânca şi vegetale pe lângă carne a făcut din pisicile şi din câinii sălbatici slugi ale omului, tot astfel obişnuinţa de a consuma şi carne pe lângă hrana vegetală a avut o contribuţie esenţială la înzestrarea cu forţă fizică şi independenţă a omului în devenire. De cea mai mare importanţă a fost însă influenţa alimentaţiei cu carne asupra creierului, care primea acum cantităţi incomparabil mai abundente de substanţe necesare nutriţiei şi dezvoltării lui, ceea ce i-a dat posibilitatea să se perfecţioneze mai repede şi mai deplin din generaţie în generaţie. Să ne ierte domnii vegetarieni, dar omul nu ar fi putut deveni om fără să consume carne, şi dacă, la toate popoarele cunoscute nouă, consumul cărnii a dus în cutare sau cutare epocă chiar la canibalism (strămoşii berlinezilor, veletabii sau vilţii, până în secolul al X-lea îşi mâncau părinţii), acest fapt ne lasă astăzi absolut indiferenţi.</p>', '<p>Alimentaţia cu carne a dus la două noi realizări de o însemnătate hotărâtoare: folosirea focului şi domesticirea animalelor. Prima a scurtat şi mai mult procesul digestiei, deoarece punea în gură hrana, ca să zicem aşa, pe jumătate digerată; a doua a făcut ca alimentaţia cu carne să fie mai îmbelşugată, oferindu-i omului, pe lângă vânătoare, o sursă nouă şi mai regulată de procurare a cărnii şi furnizându-i un aliment nou — laptele şi derivatele lui —, care prin compoziţia lui era cel puţin egal ca valoare cu carnea. Astfel ambele au devenit în mod direct noi mijloace de emancipare a omului; ar însemna să ne abatem prea mult de la subiect dacă am insista aici în amănunt asupra efectelor lor indirecte, oricât de mare a fost importanţa lor pentru dezvoltarea omului şi a societăţii.</p>', '<p>După cum omul a învăţat să mănânce tot ce e comestibil, tot aşa a învăţat să trăiască în orice climat. El s-a răspândit pe întreaga suprafaţă locuibilă a Pământului, căci era singurul animal în stare s-o facă în mod independent. Celelalte animale care s-au adaptat tuturor climatelor — animalele domestice şi insectele parazite — nu au făcut-o independent, ci numai urmându-l pe om. Iar trecerea de la clima caldă constantă a patriei lor originare la regiuni cu climă mai rece, unde anul se împarte în iarnă şi în vară, a creat noi necesităţi: adăpost şi îmbrăcăminte pentru a se apăra de frig şi de umezeală, şi astfel, noi ramuri de muncă, noi îndeletniciri, care l-au îndepărtat tot mai mult pe om de animal.</p>', '<p>Datorită cooperării dintre mână, organele vorbirii şi creier nu numai la fiecare individ în parte, dar şi în societate, oamenii au dobândit capacitatea de a executa operaţii tot mai complicate, de a-şi fixa scopuri tot mai înalte şi de a le atinge. Munca însăşi devenea din generaţie în generaţie alta, mai perfecţionată, mai multilaterală. Vânatului şi creşterii vitelor li s-au adăugat agricultura, apoi torsul şi ţesutul, prelucrarea metalelor, olăritul, navigaţia. Alături de comerţ şi meşteşuguri au apărut, în sfârşit, arta şi ştiinţa; triburile au evoluat transformându-se în naţiuni şi state. S-au dezvoltat dreptul şi politica şi, o dată cu ele, oglindirea fantezistă a existenţei omeneşti în mintea omului: religia. În faţa tuturor acestor creaţii, care se înfăţişau în primul rând ca produse ale minţii şi păreau să domine societatea omenească, produsele mai modeste ale mâinii lucrătoare au trecut treptat pe al doilea plan, şi anume cu atât mai mult, cu cât, încă pe o treaptă foarte timpurie a dezvoltării societăţii (de pildă chiar în familia simplă), mintea care întocmea planul muncii putea pune alte mâini decât ale sale să aducă această muncă la îndeplinire. Minţii, dezvoltării şi activităţii creierului li se atribuie tot meritul progresului rapid al civilizaţiei; oamenii s-au deprins să caute explicaţia activităţii lor în gândire şi nu în trebuinţele lor (care, bineînţeles, se reflectă în minte, şi de care ei devin conştienţi) şi astfel s-a format, cu timpul, concepţia idealistă despre lume care a pus stăpânire pe minţile oamenilor mai ales o dată cu declinul lumii antice. Ea mai stăpâneşte şi acum în asemenea măsură mentalitatea oamenilor încât nici chiar cei mai materialişti cercetători ai naturii din şcoala lui Darwin nu-şi pot face încă o idee clară despre originea omului, deoarece, sub influenţa acestei ideologii, ei nu-şi dau seama de rolul pe care l-a jucat aici munca.</p>', '<p>După cum am mai amintit, animalele modifică şi ele prin activitatea lor, asemenea omului, deşi nu în aceeaşi măsură, natura înconjurătoare, iar modificările săvârşite de ele în mediul înconjurător acţionează la rândul lor, după cum am văzut, asupra autorilor lor, modificându-i. Căci în natură nimic nu se petrece izolat. Fiecare fenomen acţionează asupra altuia şi invers, iar scăparea din vedere a acestei mişcări şi interacţiuni omnilaterale este cea care îi împiedică de cele mai multe ori pe cercetătorii noştri ai naturii să vadă limpede chiar şi lucrurile cele mai simple. Am văzut în ce fel caprele împiedică reîmpădurirea Greciei; pe insula Sf. Elena, caprele şi porcii aduşi de primii navigatori au reuşit să distrugă aproape complet vechea vegetaţie a insulei, pregătind astfel terenul pe care au putut să se răspândească plantele aduse de navigatorii şi de coloniştii de mai târziu. Dar dacă animalele exercită o influenţă durabilă asupra mediului înconjurător, aceasta este neintenţionată şi reprezintă ceva întâmplător chiar pentru animalele respective. Cu cât oamenii se distanţează însă mai mult de animal, cu atât influenţa exercitată de ei asupra naturii ia tot mai mult caracterul unei acţiuni premeditate, metodice, orientate spre un scop determinat, dinainte stabilit. Animalul distruge vegetaţia unei regiuni fără să ştie ce face. Omul o distruge pentru ca pe terenul devenit disponibil să semene cereale, să sădească pomi sau viţă de vie, ştiind că acestea îi vor aduce mult mai mult decât a semănat. Omul strămută plante folositoare şi animale domestice dintr-o ţară într-alta, schimbând astfel flora şi fauna unor continente întregi. Mai mult. Prin diverse metode de cultură, plantele şi animalele sunt transformate în aşa măsură de mâna omului, încât devin de nerecunoscut. Plantele sălbatice din care provin culturile noastre de cereale n-au fost încă descoperite. Din care animal sălbatic se trag câinii noştri, atât de diferiţi chiar şi între ei, sau rasele noastre de cai, tot atât de numeroase, este şi astăzi încă o problemă controversată.</p>', '<p>De altfel se înţelege de la sine că nu ne trece prin gând să negăm facultatea animalelor de a acţiona premeditat, metodic. Dimpotrivă. Acţiunea metodică există în germene peste tot unde protoplasma, albumina vie, există şi reacţionează, adică execută mişcări determinate, fie ele cât de simple, ca urmare a unor anumiţi stimuli exteriori. O astfel de reacţie se produce chiar şi acolo unde nici nu există încă o celulă, cu atât mai puţin o celulă nervoasă. Modul în care plantele insectivore îşi prind prada apare şi el ca fiind, într-o anumită privinţă, metodic, deşi total inconştient. La animale, capacitatea de a acţiona conştient, metodic, se dezvoltă în corelaţie cu dezvoltarea sistemului nervos şi atinge la mamifere o treaptă relativ înaltă. Vânătoarea de vulpi cu hăitaşi, aşa cum se practică în Anglia, ne permite să observăm de fiecare dată cât de precis ştie vulpea să se folosească de cunoaşterea exactă a locurilor pentru a scăpa de urmăritori şi cât de bine cunoaşte şi utilizează toate avantajele terenului ca să i se piardă urma. La animalele noastre domestice, mai dezvoltate datorită contactului lor cu oamenii, putem observa zilnic manifestări de şiretenie de nivelul celor pe care le observăm la copii. Căci după cum istoria dezvoltării embrionului uman în pântecele mamei nu reprezintă decât o repetare prescurtată a istoriei de milioane de ani a evoluţiei fizice pe care au parcurs-o strămoşii noştri animali începând cu viermele, tot astfel dezvoltarea spirituală a copilului nu reprezintă decât repetarea şi mai prescurtată a evoluţiei intelectuale a aceloraşi strămoşi, cel puţin a celor mai apropiaţi. Dar toate acţiunile metodice ale tuturor animalelor n-au reuşit să imprime Pământului amprenta voinţei lor. Aceasta n-a putut-o face decât omul.</p>', '<p>Pe scurt, animalul se mărgineşte <i>să folosească</i> natura exterioară şi să provoace în ea schimbări prin simpla lui prezenţă, pe când omul, prin schimbările pe care i le aduce, subordonează natura scopurilor sale, <i>o stăpâneşte</i>. Şi aceasta este ultima deosebire esenţială dintre om şi celelalte animale, deosebire pe care omul o datorează tot muncii. <a href="javascript:void(0);" id="n311">[311]</a></p>', '<p><a id="cit101"></a>Dar să nu ne fălim prea mult cu victoriile noastre asupra naturii. Pentru fiecare victorie de acest fel ea se răzbună pe noi. E drept că fiecare victorie are, în primul rând, urmările pe care am scontat, însă în al doilea şi în al treilea rând ea are efecte cu totul diferite, neprevăzute, care le anulează foarte frecvent pe cele dintâi. Oamenii care au despădurit Mesopotamia, Grecia, Asia Mică şi alte regiuni pentru a dobândi pământ arabil nici nu au visat că au pus astfel bazele actualei pustiiri a acestor ţări, deoarece o dată cu pădurile le-au răpit şi centrele de acumulare şi de păstrare a umezelii. Atunci când au tăiat fără milă pe versantul de sud pădurile de conifere, întreţinute cu atâta grijă pe versantul de nord, italienii din Alpi nici n-au bănuit că în felul acesta subminează creşterea vitelor la stâne în regiunea lor; cu atât mai puţin au bănuit ei că izvoarele lor de munte vor fi în felul acesta lipsite de apă în cea mai mare parte a anului, pentru ca, în schimb, să reverse asupra şesului torente cu atât mai tumultuoase în perioada ploilor. Cei care au răspândit cartoful în Europa nu ştiau că, o dată cu tuberculii făinoşi, răspândeau şi scrofuloza. Şi astfel faptele ne amintesc la fiecare pas că nu stăpânim nicidecum natura aşa cum stăpâneşte un cuceritor un popor străin, că nu o stăpânim ca cineva situat în afara naturii, ci că, dimpotrivă, îi aparţinem prin carnea, prin sângele şi prin creierul nostru, că ne aflăm în mijlocul ei şi că toată stăpânirea noastră a naturii constă în posibilitatea pe care o avem, spre deosebire de toate celelalte fiinţe, de a-i cunoaşte legile şi a le aplica în mod adecvat.</p>', '<p>Şi, într-adevăr, zi de zi învăţăm să înţelegem mai bine legile naturii şi să cunoaştem consecinţele mai apropiate şi mai îndepărtate ale intervenţiilor noastre în mersul ei firesc. Mai ales în urma uriaşelor progrese înregistrate de ştiinţele naturii în secolul nostru suntem tot mai mult în măsură să cunoaştem şi consecinţele fireşti mai îndepărtate, cel puţin pe cele ale acţiunilor noastre celor mai obişnuite din domeniul producţiei şi astfel să le stăpânim. Şi cu cât aceasta va deveni mai mult o realitate, cu atât oamenii vor simţi şi totodată vor şti că sunt una cu natura şi cu atât va deveni mai imposibilă ideea absurdă şi nefirească a unei opoziţii între spirit şi materie, între om şi natură, între suflet şi trup, idee care a apărut în Europa din timpul declinului antichităţii clasice şi şi-a atins punctul culminant în creştinism.</p>', '<p>Dacă însă a fost nevoie de o muncă de milenii pentru a învăţa întrucâtva să prevedem urmările naturale mai îndepărtate ale acţiunilor noastre legate de producţie, cu atât mai greu a fost aceasta în ceea ce priveşte urmările sociale mai îndepărtate ale acestor acţiuni. Am pomenit de cartof şi de răspândirea scrofulozei care l-a urmat. Dar ce înseamnă scrofuloza în comparaţie cu efectele pe care limitarea hranei muncitorilor numai la cartofi le-a avut asupra stării maselor populare din ţări întregi? Ce înseamnă scrofuloza în comparaţie cu foametea care a lovit Irlanda în 1847 în urma bolii cartofului şi care a secerat 1.000.000 de irlandezi, care se hrăneau exclusiv sau aproape exclusiv cu cartofi, şi a silit alte 2.000.000 de irlandezi să emigreze peste ocean? Când arabii au învăţat să distileze alcoolul, nici nu le-a trecut prin cap că creaseră astfel unul din principalele instrumente cu care avea să fie exterminată populaţia băştinaşă a Americii, pe atunci nici măcar descoperită. Iar când Columb a descoperit apoi această Americă, nu ştia că trezea astfel la o nouă viaţă sclavia demult dispărută în Europa şi că punea bazele comerţului cu negri. Oamenii care au lucrat în secolele al XVII-lea şi al XVIII-lea la crearea maşinii cu abur nu bănuiau că făureau instrumentul care va revoluţiona mai mult ca oricare altul relaţiile sociale din lumea întreagă şi care, mai ales în Europa, prin concentrarea avuţiei în mâinile unei minorităţi şi prin proletarizarea uriaşei majorităţi, avea mai întâi să creeze condiţii pentru dominaţia socială şi politică a burgheziei, iar apoi să dea naştere luptei de clasă dintre burghezie şi proletariat, luptă care se poate încheia numai cu răsturnarea burgheziei şi cu desfiinţarea tuturor antagonismelor de clasă. Dar şi în acest domeniu învăţăm doar treptat, printr-o experienţă îndelungată şi adesea aspră, prin confruntarea şi prin analizarea materialului istoric, să ne lămurim asupra urmărilor sociale indirecte, mai îndepărtate, ale activităţii noastre productive şi să dobândim astfel posibilitatea de a domina şi de a reglementa aceste urmări.</p>', '<p>Dar pentru a înfăptui această reglementare este nevoie de mai mult decât de simplă cunoaştere. Este nevoie de completa revoluţionare a modului nostru de producţie de până astăzi şi, o dată cu aceasta, a întregii noastre orânduiri sociale actuale.</p>', '<p>Toate modurile de producţie de până acum au urmărit doar obţinerea efectului util cel mai apropiat şi mai nemijlocit al muncii. Urmările mai depărtate, care se manifestă mai târziu şi care se fac simţite printr-o treptată repetare şi acumulare, nu au fost deloc luate în consideraţie. Proprietatea comună primitivă asupra pământului corespundea, pe de o parte, unui stadiu de dezvoltare a oamenilor care le limita în genere orizontul la ambianţa imediată şi presupunea, pe de altă parte, un anumit prisos de pământ disponibil care lăsa într-o anumită măsură câmp liber atenuării unor eventuale urmări proaste ale acestei economii atât de primitive. Când acest prisos de pământ s-a epuizat, a decăzut şi proprietatea comună. Toate formele de producţie mai înalte care i-au urmat au dus însă la o împărţire a populaţiei în diferite clase şi, implicit, la antagonismul dintre clasele dominante şi cele asuprite; prin aceasta interesul clasei dominante a devenit elementul motor al producţiei, în măsura în care aceasta nu se limita la minimul de subzistenţă necesar al celor asupriţi. Aceasta şi-a găsit cea mai deplină realizare în modul de producţie capitalist, dominant în prezent în Europa de vest. Diferiţii capitalişti care domină producţia şi schimbul nu se pot preocupa decât de efectul util cel mai apropiat al acţiunilor lor. Ba chiar şi acest efect util, în măsura în care este vorba de utilitatea mărfii produse sau schimbate, trece cu desăvârşire pe ultimul plan, iar singurul resort motor rămâne profitul care trebuie obţinut la vânzare.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Ştiinţa socială a burgheziei, economia politică clasică, se ocupă mai ales de efectele sociale urmărite în mod nemijlocit de acţiunile umane legate de producţie şi de schimb. Aceasta corespunde întru totul orânduirii sociale a cărei expresie teoretică este. Acolo unde capitalişti individuali produc şi fac schimb în vederea unui profit imediat, nu se pot lua în considerare în primul rând decât rezultatele imediate, cele mai directe. Când fabricantul sau negustorul vinde numai cu profitul obişnuit marfa fabricată sau cumpărată de el, aceasta îl satisface pe deplin şi nu-i pasă de ceea ce se va întâmpla după aceea cu marfa sa şi cu cel care a cumpărat-o. La fel stau lucrurile şi cu urmările fireşti ale acestor acţiuni. Ce le păsa plantatorilor spanioli din Cuba care au ars pădurile de pe povârnişurile munţilor şi au obţinut astfel cenuşă ca să îngraşe pământul pentru o singură generaţie de arbori de cafea, extrem de rentabili, că pe urmă aversele tropicale aveau să spele stratul de sol rămas fără apărare, lăsând numai stânca goală? În actualul mod de producţie se ia în considerare, atât în ceea ce priveşte natura, cât şi în ceea ce priveşte societatea, mai ales primul rezultat cel mai palpabil; şi apoi ne mai mirăm că urmările mai depărtate ale acţiunilor orientate în acest sens sunt cu totul altele, de cele mai multe ori diametral opuse; că armonia dintre cerere şi ofertă se transformă în opusul ei polar, după cum ne-o dovedeşte desfăşurarea fiecărui ciclu industrial decenal şi după cum a putut să se convingă şi Germania pentru care „marele crah“ a fost un mic preludiu al unei astfel de transformări, <a href="javascript:void(0);" id="n312">[312]</a> că proprietatea privată, bazată pe muncă proprie, se transformă cu necesitate în lipsa de proprietate a celor ce muncesc, în timp ce întreaga avuţie se concentrează din ce în ce mai mult în mâinile celor care nu muncesc; că [...]</p>', '<p class="noind" style="text-align: center;">[Aici manuscrisul se întrerupe.]</p>'],
'idChr': '5.07text',
'title': ``,
'info': 'Engels (1876): Dialectica naturii',
},
{'year': '1884',
'image': 'engels',
'content': ['<h6 style="text-align: center;">Prefaţă la prima ediţie</h6>', '<p>Capitolele care urmează constituie, în oarecare măsură, executarea unui mandat testamentar. Karl Marx îşi propusese să expună rezultatele cercetărilor lui Morgan legându-le de datele studiului materialist asupra istoriei făcut de el — într-o anumită măsură, aş putea spune, de noi — şi în felul acesta să explice în primul rând întreaga lor însemnătate. Căci Morgan, în felul său, a descoperit din nou în America concepţia materialistă asupra istoriei, descoperită de Marx cu patruzeci de ani în urmă, şi, pe baza acestei concepţii, comparând barbaria cu civilizaţia, a ajuns în punctele principale la aceleaşi rezultate ca şi Marx. Or, aşa cum economiştii de profesie din Germania ani de-a rândul au copiat idei din „Capitalul“ cu tot atâta zel cu câtă îndărătnicie l-au trecut sub tăcere, tot aşa au procedat exponenţii ştiinţei „preistorice“ din Anglia cu „Ancient Society“ a lui Morgan. Lucrarea mea nu poate suplini decât în mică măsură ceea ce nu a mai apucat să facă prietenul meu decedat. Dar, printre extrasele amănunţite făcute de el din lucrarea lui Morgan am găsit observaţii critice, pe care le voi reda aici ori de câte ori va fi cazul.</p>', '<p>Potrivit concepţiei materialiste, momentul hotărâtor în istorie este, în ultimă instanţă, producţia şi reproducţia vieţii nemijlocite. Dar, această producţie este şi ea de două feluri: pe de o parte, producerea mijloacelor de subzistenţă — alimente, îmbrăcăminte, locuinţă — şi a uneltelor necesare în acest scop; pe de altă parte, producerea omului însuşi, perpetuarea speciei. Rânduielile sociale în condiţiile cărora trăiesc oamenii dintr-o anumită epocă istorică şi dintr-o anumită ţară sunt determinate de ambele feluri de producţie: de treapta de dezvoltare pe care se află, pe de o parte, munca, iar pe de altă parte familia. Cu cât munca este mai puţin dezvoltată, cu cât cantitatea produselor ei şi deci şi avuţia societăţii este mai limitată, cu atât predomină în orânduirea socială legăturile de gintă. Or, în cadrul acestei societăţi a cărei structură este bazată pe legături de gintă se dezvoltă, totuşi, din ce în ce mai mult productivitatea muncii şi, o dată cu ea, proprietatea privată şi schimbul, deosebirile de avere, posibilitatea de a folosi forţa de muncă străină şi, prin aceasta, baza contradicţiilor de clasă: noile elemente sociale, care de-a lungul unor generaţii întregi se străduiesc să adapteze vechea orânduire socială la noile condiţii, până când, în cele din urmă, incompatibilitatea lor duce la o răsturnare totală. Vechea societate bazată pe uniuni de gintă este sfărâmată ca urmare a ciocnirii dintre clasele sociale nou formate; locul ei îl ia o nouă societate, organizată în stat, ale cărei subunităţi nu mai sunt uniunile de gintă, ci uniunile teritoriale, o societate în care organizarea bazată pe familie este complet subordonată relaţiilor de proprietate şi în care, în prezent, se desfăşoară în voie contradicţiile de clasă şi lupta de clasă, care formează conţinutul întregii istorii <i>scrise</i> de până acum.</p>', '<p>Marele merit al lui Morgan este de a fi descoperit şi restabilit, în linii generale, această bază preistorică a istoriei noastre scrise şi de a fi găsit în uniunile de gintă ale indienilor din America de Nord cheia pentru rezolvarea principalelor enigme, considerate până acum de nedezlegat, ale istoriei antice a grecilor, a romanilor şi a germanilor. Lucrarea sa este rodul unei munci îndelungate. Vreo patruzeci de ani a muncit el la acest material până când a devenit complet stăpân pe el. De aceea, cartea sa este una dintre puţinele opere din zilele noastre care a făcut epocă.</p>', '<p>În expunerea care urmează, cititorul va distinge, în genere, cu uşurinţă ceea ce îi aparţine lui Morgan şi ceea ce am adăugat eu. În capitolele istorice cu privire la Grecia şi la Roma nu m-am mărginit la datele furnizate de Morgan, ci am adăugat şi altele de care dispuneam. Capitolele cu privire la celţi şi la germani îmi aparţin, în cea mai mare parte, mie; referitor la aceştia, Morgan dispunea aproape numai de izvoare indirecte, iar referitor la germani — în afară de Tacit — nu dispunea decât de falsificările liberale de proastă calitate ale domnului Freeman. Am prelucrat din nou toate consideraţiile economice, suficiente pentru scopul pe care şi l-a propus Morgan, dar absolut insuficiente pentru cel pe care mi l-am propus eu. În sfârşit, este de la sine înţeles că îmi asum răspunderea pentru toate concluziile în cazurile când Morgan nu este citat în mod expres.</p>'],
'idChr': '5.08.01text',
'title': `Prefaţă la prima ediţie`,
'info': 'Engels (1884): Originea familiei, a proprietăţii private şi a statului',
},
{'year': '1884',
'image': 'engels',
'content': ['<h6 style="text-align: center;">Familia: Trecutul, prezentul şi viitorul ei</h6>', '<p>Dezvoltarea familiei în epoca primitivă constă deci în continua îngustare a cercului, care iniţial cuprindea tot tribul şi în cadrul căruia domnea comunitatea conjugală între cele două sexe. Printr-o excludere perseverentă a rudelor, la început a celor mai apropiate, apoi a celor din ce în ce mai îndepărtate, în cele din urmă chiar a rudelor prin alianţă, orice fel de căsătorie pe grupe devine în cele din urmă cu neputinţă în practică şi nu rămâne decât perechea, deocamdată încă slab unită, molecula prin a cărei descompunere încetează însăşi căsătoria. Chiar şi de aici se vede cât de puţin a avut de-a face iubirea individuală între sexe, în înţelesul modern al cuvântului, cu apariţia căsătoriei monogame. Acest lucru este şi mai mult dovedit de practica tuturor popoarelor care se găsesc pe această treaptă de dezvoltare. În timp ce, în formele anterioare ale familiei, bărbaţii nu duceau niciodată lipsă de femei, ci mai curând femeile prisoseau, acum femeile au început să fie rare şi trebuiau căutate. De aceea o dată cu căsătoria-pereche încep răpirea şi cumpărarea femeilor — <i>simptome</i> foarte răspândite, dar totuşi numai nişte simptome ale unei schimbări mult mai adânci;</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Familia-pereche, ca atare prea slabă şi prea nestabilă pentru a face necesară sau măcar dorită o gospodărie proprie, nu desfiinţează nicidecum gospodăria comunistă, transmisă dintr-o perioadă mai veche. Dar gospodărie comunistă înseamnă dominaţia în casă a femeilor, tot aşa cum recunoaşterea numai a mamei adevărate, dată fiind imposibilitatea de a cunoaşte în mod sigur pe adevăratul tată, înseamnă un mare respect faţă de femei, adică faţă de mame. Una dintre cele mai absurde idei moştenite de la iluminiştii din secolul al XVIII-lea este aceea că la obârşia societăţii femeia ar fi fost roaba bărbatului. La toţi sălbaticii şi la toţi barbarii de pe treapta de jos şi de mijloc, şi în parte chiar la cei de pe treapta de sus a barbariei, femeia se bucura nu numai de libertate, dar şi de multă consideraţie. Despre poziţia ocupată de ea încă în timpul căsătoriei-pereche ne vorbeşte Arthur Wright, care a fost mulţi ani misionar printre irochezii din tribul seneca:</p>', '<blockquote>„În ceea ce priveşte familiile lor pe vremea când mai locuiau în vechile case lungi“ (gospodării comuniste ale mai multor familii) „...acolo predomina întotdeauna un clan“ (o gintă), „astfel că femeile îşi luau bărbaţii din alte clanuri“ (ginţi). „...De obicei, partea feminină stăpânea casa; proviziile erau comune; dar vai de acel nenorocit de bărbat sau ibovnic care era prea leneş sau prea neîndemânatic şi nu aducea partea lui la proviziile comune. Oricâţi copii sau oricâtă avere personală ar fi avut el în casă, putea să primească în orice clipă ordinul să-şi ia catrafusele şi să se care. Şi el nici nu îndrăznea măcar să încerce să se împotrivească, casa devenea pentru el un iad şi nu-i mai rămânea decât să se reîntoarcă la propriul său clan“ (gintă) „sau, cum se întâmpla cel mai adesea, să caute să încheie o nouă căsătorie în alt clan. Femeile deţineau o mare putere în clanuri“ (ginţi), „ca de altfel pretutindeni. Ele nu se dădeau în lături uneori să-l destituie pe şef şi să-l degradeze, făcându-l războinic de rând“.</blockquote>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Aşadar, pe măsură ce bogăţiile creşteau, ele creau pe de o parte soţului, în sânul familiei, o poziţie mai însemnată decât aceea a soţiei, iar pe de altă parte dădeau naştere tendinţei de a folosi această poziţie consolidată pentru a răsturna în favoarea copiilor ordinea de succesiune tradiţională. Acest lucru nu era însă cu putinţă atâta timp cât filiaţia se stabilea în conformitate cu legile matriarhatului. De aceea matriarhatul trebuia desfiinţat şi a şi fost desfiinţat. Lucrul acesta nici nu a fost atât de greu cum ni-l închipuim noi astăzi. Căci această revoluţie — una dintre cele mai radicale pe care le-a trăit omenirea — nu trebuia să atingă pe nici unul dintre membrii în viaţă ai ginţii. Toţi cei care făceau parte din gintă puteau să rămână ceea ce au fost şi înainte. Era de ajuns o simplă hotărâre pentru ca pe viitor urmaşii membrilor bărbaţi ai ginţii să rămână în gintă, în timp ce urmaşii femeilor trebuiau să fie excluşi din ea, întrucât treceau în ginta tatălui lor. În felul acesta, determinarea descendenţei în linie feminină şi dreptul de moştenire după mamă au fost desfiinţate şi au fost introduse descendenţa în linie masculină şi dreptul de moştenire după tată. Despre felul în care a fost înfăptuită această revoluţie la popoarele civilizate şi când anume a fost înfăptuită nu ştim nimic. Ea aparţine pe de-a-ntregul timpurilor preistorice. Dar <i>că</i> o asemenea revoluţie a avut loc, aceasta o dovedesc cu prisosinţă numeroasele urme de matriarhat, găsite mai ales de către Bachofen; iar cu câtă uşurinţă se înfăptuieşte ea, putem constata la un şir întreg de triburi indiene, la care a avut loc abia de curând şi la care continuă să aibă loc şi acum, în parte sub influenţa bogăţiei crescânde şi a schimbării felului de trai (strămutarea din păduri în prerii), în parte sub influenţa morală a civilizaţiei şi a misionarilor. La şase triburi din cele opt de pe valea fluviului Missouri există descendenţa şi sistemul de moştenire în linie masculină, iar la două încă în linie feminină. La triburile shawnee, miami şi delaware s-a înrădăcinat obiceiul de a se da copiilor unul dintre numele gentilice aparţinând ginţii tatălui lor, pentru ca ei să poată fi trecuţi în această gintă şi să-l poată moşteni pe tatăl lor. „Cazuistică proprie oamenilor să schimbe lucrurile schimbându-le numele şi să găsească o portiţă de scăpare pentru a călca tradiţia în cadrul tradiţiei atunci când interesul direct constituie un imbold destul de puternic pentru aceasta!“ (Marx). În felul acesta s-a produs o încurcătură nemaipomenită, care nu putea fi remediată decât prin trecerea la patriarhat şi care, în parte, a şi fost astfel remediată. „Aceasta pare a fi, în genere, trecerea cea mai firească“ (Marx). Cât priveşte cele ce pot spune specialiştii în domeniul dreptului comparat despre felul în care a avut loc această trecere la popoarele civilizate ale Lumii vechi, toate acestea sunt, bineînţeles, aproape numai ipoteze; vedeţi în această privinţă lucrarea lui M. Kovalevski „Studiu asupra originii şi evoluţiei familiei şi a proprietăţii“, Stockholm, 1890.</p>', '<p>Desfiinţarea matriarhatului a însemnat <i>înfrângerea pe plan istoric universal a sexului feminin</i>. Bărbatul a pus mâna pe cârmă şi în casă femeia a fost degradată, înrobită, devenind sclava plăcerilor lui şi o simplă maşină de procreat copii. Această situaţie înjositoare a femeii, care s-a manifestat făţiş mai ales la grecii din epoca eroică şi, încă în şi mai mare măsură, la cei din epoca clasică, încetul cu încetul a început să fie prezentată în mod făţarnic în culori frumoase şi pe alocurea învăluită în forme mai blânde, dar nicidecum înlăturată.</p>', '<p>Primul rezultat al dominaţiei exclusive a bărbaţilor astfel instaurată se manifestă în forma intermediară a familiei patriarhale, care apare acum. Ceea ce o caracterizează în special nu este poligamia, despre care vom vorbi mai jos, ci</p>', '<blockquote>„organizarea unui număr de indivizi, liberi şi neliberi, într-o familie, sub autoritatea părintească a capului familiei. La semiţi, capul familiei trăieşte în poligamie, oamenii neliberi au soţie şi copii, iar scopul întregii organizări este îngrijirea turmelor pe un teritoriu delimitat“.</blockquote>', '<p>Elementul esenţial este integrarea în cadrul familiei a oamenilor neliberi şi autoritatea părintească; de aceea tipul desăvârşit al acestei forme de familie este familia romană. Iniţial cuvântul <i>„familia“</i> nu însemna idealul filistinului de astăzi, pentru care familia constă din sentimentalism şi certuri casnice; la început, la romani, el nu se referă la soţi şi la copiii lor, ci doar la sclavi. Famulus înseamnă sclavul casei, iar familia — totalitatea sclavilor care aparţin unui om. Încă pe vremea lui Gaius, familia, id est patrimonium (adică moştenirea), era transmisă prin testament. Expresia a fost născocită de romani pentru a desemna un nou organism social, al cărui şef era stăpân pe soţie, pe copii şi pe un număr oarecare de sclavi, având drept de viaţă şi de moarte asupra tuturor acestora în virtutea autorităţii paterne romane.</p>', '<blockquote>„Aşadar, acest cuvânt nu este mai vechi decât sistemul familial, îmbrăcat în platoşă de fier, al triburilor latine, care a apărut după introducerea agriculturii şi a sclaviei legale şi după despărţirea italicilor arieni de greci“.</blockquote>', '<p>Marx adaugă: „Familia modernă cuprinde în germene nu numai sclavia (servitus), ci şi iobăgia, întrucât este chiar de la început legată de obligaţia unor munci agricole. Ea cuprinde <i>în miniatură</i> toate contradicţiile care se vor dezvolta pe scară largă mai târziu în societate şi în statul ei“.</p>', '<p>Această formă de familie indică trecerea de la familia-pereche la monogamie. Pentru a asigura fidelitatea soţiei şi deci paternitatea copiilor, femeia este aservită autorităţii necondiţionate a soţului; dacă o ucide, el nu face decât să-şi exercite un drept.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Noua formă de familie ne apare în toată severitatea ei la greci. Pe când, după cum remarcă Marx, situaţia zeiţelor în mitologie ne înfăţişează o perioadă mai veche, când femeia era mai liberă şi mai respectată, în epoca eroică găsim femeia înjosită prin supremaţia bărbatului şi concurenţa sclavelor. Citiţi în „Odiseea“ cum Telemac o repudiază pe mama sa şi îi impune să tacă. La Homer, tinerele femei capturate devin prada poftelor învingătorilor; comandanţii îşi aleg pe rând şi după rang pe cele mai frumoase; în „Iliada“, toată intriga gravitează, după cum se ştie, în jurul certei dintre Ahile şi Agamemnon pentru o astfel de sclavă. Alături de fiecare erou homeric mai însemnat este pomenită fata capturată cu care el împarte cortul şi patul. Fetele acestea sunt aduse chiar şi în patrie şi în căminul conjugal, aşa cum la Eschil, de pildă, procedează Agamemnon cu Casandra; fiii procreaţi cu asemenea sclave capătă o mică parte din moştenirea rămasă de la tatăl lor şi sunt consideraţi cetăţeni liberi; Teucros este un fiu nelegitim al lui Telamon şi are dreptul de a purta numele tatălui său. Soţiei legitime i se cere să admită toate acestea, dar ea să rămână castă şi absolut credincioasă soţului ei. Deşi femeia greacă din epoca eroică se bucură, ce-i drept, de mai mult respect decât aceea din epoca civilizaţiei, totuşi, în ultimă instanţă, ea nu este pentru bărbat decât mama moştenitorilor lui legitimi, administratoarea principală a gospodăriei lui şi supraveghetoarea sclavelor, din care, după bunul său plac, el îşi poate face — şi în fapt chiar îşi face — concubine. Existenţa sclaviei alături de monogamie, prezenţa sclavelor tinere şi frumoase, care erau întru totul la dispoziţia <i>bărbatului</i>, a imprimat chiar de la început monogamiei caracterul ei specific, făcând din ea monogamie <i>numai pentru femeie</i>, nu şi pentru bărbat. Acest caracter şi-l păstrează până în zilele noastre.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>În scrierile lui Euripide, femeia este numită oikurema, adică un obiect pentru îngrijirea casei (cuvântul este de gen neutru) şi, în afară de îndeletnicirea de a face copii, dânsa nu era pentru atenieni altceva decât principala servitoare în casă. Bărbatul avea exerciţiile lui de gimnastică, dezbaterile publice, de la care femeia era exclusă; în afară de aceasta, el mai avea adesea la dispoziţia sa şi sclave, iar pe vremea înfloririi Atenei o prostituţie foarte răspândită şi în orice caz ocrotită de stat. Tocmai pe fundamentul acestei prostituţii s-au dezvoltat în Grecia singurele femei care s-au ridicat deasupra nivelului general al femeilor din antichitate prin spiritul şi gustul lor artistic, aşa cum spartanele s-au ridicat deasupra celorlalte prin caracterul lor. Dar faptul că pentru a deveni femeie trebuia mai întâi să fii hetairă constituie cea mai aspră condamnare a familiei ateniene.</p>', '<p>Cu timpul, această familie ateniană a ajuns modelul după care şi-au orânduit viaţa casnică nu numai ceilalţi ionieni, ci, încetul cu încetul, toţi grecii din metropolă şi din colonii. Dar, cu toată izolarea şi cu toată supravegherea, femeile grece găseau destul de des prilejul să-şi înşele bărbaţii, iar aceştia, pentru care ar fi fost o ruşine să arate fie şi cel mai mic sentiment de dragoste faţă de soţiile lor, petreceau întreţinând tot felul de intrigi amoroase cu hetairele; dar înjosirea femeilor se răzbună, înjosindu-i chiar pe bărbaţi, până când în cele din urmă aceştia au ajuns la practica dezgustătoare a pederastiei [Knabenliebe], necinstindu-şi propriii lor zei, ca şi pe ei înşişi, prin mitul lui Ganimede.</p>', '<p>Aceasta, a fost originea monogamiei, în măsura în care o putem urmări la poporul cel mai civilizat şi mai evoluat din antichitate. Ea n-a fost nicidecum rodul iubirii individuale între sexe, cu care nu avea absolut nimic comun, întrucât căsătoriile au rămas, ca şi până acum, căsătorii din calcul. Monogamia a fost cea dintâi formă de familie întemeiată nu pe condiţii naturale, ci pe condiţii economice, şi anume pe triumful proprietăţii private asupra proprietăţii comune primitive, apărută în mod natural. Dominaţia bărbatului în familie şi procrearea de copii, care nu puteau fi decât ai lui şi care erau destinaţi să devină moştenitorii averii sale, acesta a fost singurul scop al căsătoriei monogame, scop pe care grecii l-au recunoscut făţiş. În rest, căsătoria era pentru ei o povară, o datorie faţă de zei, faţă de stat şi faţă de propriii lor strămoşi, care trebuia îndeplinită. La Atena, legea impunea nu numai însurătoarea, ci şi îndeplinirea de către soţ a unui minim de aşa-numite îndatoriri conjugale.</p>', '<p>Aşadar, căsătoria monogamă nu apare nicidecum în istorie ca o împăcare între bărbat şi femeie şi cu atât mai puţin ca forma cea mai înaltă a căsătoriei. Dimpotrivă, ea apare ca subjugare a unui sex de către celălalt, ca proclamare a unui conflict între sexe nemaicunoscut până atunci în întreaga istorie anterioară. Într-un manuscris vechi, netipărit, întocmit de Marx şi de mine în 1846, <a href="javascript:void(0);" id="n313">[313]</a> găsesc următoarele cuvinte: „Cea dintâi diviziune a muncii este aceea dintre bărbat şi femeie în vederea procreării“. Iar astăzi mai pot adăuga: cea dintâi contradicţie de clasă care apare în istorie coincide cu dezvoltarea antagonismului dintre soţ şi soţie în cadrul căsătoriei monogame, iar cea dintâi asuprire de clasă coincide cu asuprirea sexului feminin de către cel masculin. Căsătoria monogamă a constituit un mare progres istoric, dar în acelaşi timp, alături de sclavie şi de avuţia privată, ea a inaugurat acea epocă, care dăinuieşte până în ziua de astăzi şi în care orice progres este totodată un regres relativ, în care bunăstarea şi dezvoltarea unora se înfăptuiesc cu preţul suferinţelor şi oprimării celorlalţi. Căsătoria monogamă este celula societăţii civilizate, care ne permite să studiem natura antagonismelor şi contradicţiilor ce se dezvoltă din plin în această societate.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>O dată cu apariţia deosebirilor de avere, adică încă pe treapta de sus a barbariei, apare ici-colo, alături de munca sclavilor, munca salariată şi în acelaşi timp, ca un corolar necesar al ei, prostituţia profesională a femeilor libere alături de constrângerea sclavelor de a se da bărbaţilor. Aşadar, moştenirea pe care căsătoria pe grupe a lăsat-o civilizaţiei se prezintă sub un dublu aspect, cum de altfel tot ceea ce produce civilizaţia are acest caracter de duplicitate, echivoc, antagonist: de o parte monogamie, de cealaltă heterism, împreună cu forma lui extremă, prostituţia. Heterismul este şi el o instituţie socială ca oricare alta; el este o continuare a vechii libertăţi sexuale în favoarea bărbaţilor. Osândit în vorbe, în realitate el este nu numai îngăduit, dar chiar practicat pe o scară largă; îndeosebi de către clasele dominante. De fapt, această osândire nu vizează nicidecum pe bărbaţi, care-l practică, ci numai pe femei; ele sunt hulite şi excluse din societate, proclamându-se astfel încă o dată dominaţia necondiţionată a bărbaţilor asupra sexului feminin ca lege socială fundamentală.</p>', '<p>Dar, o dată cu aceasta, chiar în sânul monogamiei se dezvoltă o a doua contradicţie. Alături de soţul care îşi înfrumuseţează viaţa prin heterism se află soţia neglijată. Şi o latură a contradicţiei nu poate fi concepută fără cealaltă latură a ei, tot aşa cum nu poţi avea în mână un măr întreg după ce ai mâncat jumătate din el. Dar se pare că aşa credeau bărbaţii până când soţiile lor i-au învăţat minte. O dată cu căsătoria monogamă apar invariabil două figuri sociale caracteristice, necunoscute înainte: permanentul amant al soţiei şi soţul încornorat. Bărbaţii au repurtat victoria asupra femeilor, dar învinsele, generoase, şi-au asumat sarcina să încoroneze chiar ele pe învingători. Alături de căsătoria monogamă şi de heterism, adulterul a devenit o instituţie socială inevitabilă: reprobat, aspru pedepsit, dar imposibil de suprimat. Paternitatea certă a copiilor continuă să se bazeze cel mult pe o convingere morală, şi, pentru a soluţiona această contradicţie de nesoluţionat, Codul Napoleon a introdus în art. 312:</p>', '<blockquote>„L’enfant conçu pendant le mariage a pour père le mari“. („Soţul este tatăl copilului conceput în timpul căsătoriei“.)</blockquote>', '<p>Acesta este ultimul rezultat a trei milenii de existenţă a căsătoriei monogame.</p>', '<p>Aşadar, în cazurile în care familia monogamă rămâne credincioasă originii sale istorice şi antagonismul dintre bărbat şi femeie capătă, datorită dominaţiei exclusive a bărbatului, o expresie clară, această familie ne redă în mic un tablou al aceloraşi antagonisme şi contradicţii în care de la ivirea civilizaţiei se mişcă societatea împărţită în clase, incapabilă de a le soluţiona sau învinge. Vorbesc aici, fireşte, numai despre acele cazuri de căsătorie monogamă în care viaţa conjugală decurge realmente în conformitate cu caracterul iniţial al acestei instituţii, dar în care soţia se răzvrăteşte împotriva dominaţiei soţului. Dar că nu toate căsătoriile decurg astfel, nimeni nu o ştie mai bine decât filistinul german, care nu e în stare să-şi asigure dominaţia în casă, aşa cum nu e în stare să şi-o asigure nici în stat, şi a cărui soţie poartă, pe bună dreptate, pantalonii de care el nu e demn. Totuşi, el are impresia că este cu mult mai presus decât tovarăşul său de suferinţă francez, căruia i se întâmplă mai des decât lui ceva cu mult mai rău.</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Dacă dintre toate formele de familie cunoscute monogamia a fost singura în condiţiile căreia s-a putut dezvolta dragostea modernă dintre sexe, aceasta nu înseamnă însă că ea s-a dezvoltat exclusiv în cadrul ei sau în special ca dragoste a soţilor unul faţă de celălalt. Însăşi natura căsătoriei monogame stabile, în care dominaţia o avea bărbatul, excludea acest lucru. La toate clasele istoriceşte active, adică la toate clasele dominante, încheierea căsătoriei a rămas ceea ce a fost de la căsătoria-pereche încoace: o tranzacţie încheiată de părinţi. Şi cea dintâi formă de iubire între sexe, apărută în istorie sub formă de pasiune, şi anume ca o pasiune accesibilă oricărui om (cel puţin celor din clasele dominante), ca cea mai înaltă formă a instinctului sexual — ceea ce constituie tocmai caracterul ei specific —, această primă formă de manifestare a ei, amorul cavaleresc din evul mediu, nu era nicidecum o iubire conjugală. Dimpotrivă! În forma lui clasică, la provensali, el tinde direct spre adulter, pe care poeţii îl şi cântă. Cea mai înaltă expresie a poeziei de dragoste provensale sunt aşa-numitele „albas“, în germană „Tagelieder“. Ele zugrăvesc în culori vii pe cavalerul culcat alături de frumoasa lui, soţia altuia, în timp ce afară stă straja, care îi anunţă ivirea zorilor (alba) ca să poată dispărea încă neobservat, iar apoi scena despărţirii, care constituie punctul culminant. Francezii din nord şi bravii germani au adoptat de asemenea acest gen poetic împreună cu forma corespunzătoare a dragostei cavalereşti, iar bătrânul nostru Wolfram von Eschenbach a compus pe această temă echivocă trei minunate „Tagelieder“, pe care le prefer celor trei lungi poeme eroice ale sale.</p>', '<p>Căsătoria burgheză se contractează în zilele noastre în două feluri. În ţările catolice, părinţii continuă, ca şi în trecut, să caute tânărului fiu de burghez o soţie potrivită, şi, fireşte, consecinţa este dezvoltarea cea mai deplină a contradicţiei proprii monogamiei: practicarea din plin a heterismului de către soţ şi a adulterului de către soţie. Hotărârea bisericii catolice de a desfiinţa divorţul se datoreşte, desigur, convingerii că împotriva adulterului, ca şi împotriva morţii, nu există leac. În ţările protestante, dimpotrivă, fiul de burghez se bucură, de regulă, de o libertate mai mare sau mai mică de a-şi alege o soţie din clasa lui socială; rezultă deci că la baza căsătoriei poate sta un anumit grad de iubire, care, de formă, e de altfel întotdeauna presupusă, fiind în spiritul făţărniciei protestante. Aici soţul practică heterismul în mod mai atenuat, iar adulterul soţiei nu este chiar atât de frecvent. Cum însă în orice fel de căsătorie oamenii rămân ceea ce au fost şi înainte de a se căsători şi cum burghezii din ţările protestante sunt în majoritatea lor nişte filistini, această monogamie protestantă duce, chiar dacă luăm media celor mai fericite cazuri, la o convieţuire conjugală insuportabil de plictisitoare, denumită fericire casnică. Cea mai fidelă oglindă a acestor două metode de căsătorie este romanul: cel francez, pentru maniera catolică, cel german pentru maniera protestantă. În ambele genuri de roman, eroul „se alege“ cu ceva: tânărul din romanul german se alege cu fata; soţul din romanul francez cu coarnele. Şi nu e întotdeauna limpede care dintre ei se află într-o situaţie mai proastă. De aceea genul plicticos al romanului german îi inspiră burghezului francez aceeaşi oroare pe care „imoralitatea“ romanului francez o inspiră filistinului german. De altfel, în ultima vreme, de când „Berlinul este pe cale să devină un oraş de importanţă mondială“, romanul german începe să fie mai puţin timid în zugrăvirea heterismului şi a adulterului, care sunt şi aici demult binecunoscute.</p>', '<p>În ambele cazuri însă, căsătoria este condiţionată de situaţia de clasă a părţilor şi, în acest sens, ea este întotdeauna o căsătorie de convenienţă. În ambele cazuri, această căsătorie de convenienţă se transformă destul de des în cea mai grosolană prostituţie, uneori pentru ambele părţi, dar de obicei în special pentru femeie, care nu se deosebeşte de curtezana de rând decât prin faptul că nu-şi închiriază trupul ca muncitoare salariată în acord, ci se vinde o dată pentru totdeauna ca sclavă. Şi tuturor căsătoriilor de convenienţă li se potrivesc cuvintele lui Fourier:</p>', '<blockquote>„După cum în gramatică două negaţii dau o afirmaţie, tot aşa în etica căsătoriei două prostituţii echivalează cu o virtute“.</blockquote>', '<p>Amorul sexual poate deveni o regulă în raporturile cu femeia şi devine într-adevăr o regulă numai la clasele asuprite, adică în zilele noastre la proletariat, indiferent dacă aceste raporturi sunt recunoscute oficial sau nu. Dar în acest caz sunt înlăturate şi toate bazele monogamiei clasice, căci lipseşte orice fel de proprietate, pentru a cărei păstrare şi transmitere prin moştenire au fost create monogamia şi dominaţia bărbaţilor, şi de aceea lipseşte şi orice imbold pentru a impune dominaţia bărbaţilor. Ba mai mult, lipsesc şi mijloacele pentru a o face: dreptul civil, care ocroteşte această dominaţie, există numai pentru cei avuţi şi pentru relaţiile dintre ei şi proletari; dar această ocrotire costă bani, şi ca atare, din pricina sărăciei muncitorului ea este lipsită de eficacitate în relaţiile dintre muncitor şi soţia sa. Aici rolul hotărâtor îl au cu totul alte relaţii personale şi sociale. Şi, în afară de aceasta, de când marea industrie a smuls femeia din gospodărie şi a aruncat-o pe piaţa muncii şi în fabrică, aşa încât adeseori ea este aceea care întreţine familia, ultimele rămăşiţe ale dominaţiei bărbatului în căminul proletar şi-au pierdut orice bază, în afară doar de o oarecare brutalitate faţă de soţii, brutalitate care s-a înrădăcinat o dată cu introducerea monogamiei. Aşadar, familia proletarului nu mai este monogamă, în înţelesul strict al cuvântului, nici chiar atunci când se bazează pe cea mai înfocată iubire şi pe cea mai trainică fidelitate din partea ambelor părţi şi cu toată binecuvântarea religioasă şi civilă. De aceea veşnicii însoţitori ai monogamiei, heterismul şi adulterul, joacă aici un rol cu totul neînsemnat; femeia a redobândit în fapt dreptul de a desface căsătoria, şi, când părţile nu se pot împăca, ele preferă să se despartă. Într-un cuvânt, căsătoria proletară este monogamă în înţelesul etimologic al cuvântului, dar nicidecum în înţelesul lui istoric.</p>', '<p>Juriştii noştri consideră, de altfel, că progresul legislaţiei face ca femeia să aibă din ce în ce mai puţine motive de a se plânge. Legislaţia modernă a ţărilor civilizate recunoaşte tot mai mult că, în primul rând, pentru a fi valabilă, căsătoria trebuie să fie un contract încheiat de bunăvoie de către ambele părţi, şi în al doilea rând, că şi în timpul căsniciei amândouă părţile trebuie să aibă una faţă de cealaltă drepturi şi datorii egale. Iar dacă aceste două cerinţe s-ar îndeplini în mod consecvent, femeile ar avea tot ceea ce îşi pot dori.</p>', '<p>Această argumentare pur juridică este identică cu aceea pe care o foloseşte burghezul republican radical pentru a închide gura proletariatului. Contractul de muncă, pretinde el, este încheiat de bunăvoie între cele două părţi. Dar el este considerat încheiat de bunăvoie pentru că <i>pe hârtie</i> legea pune amândouă părţile într-o situaţie egală. Puterea pe care situaţia de clasă diferită o dă uneia dintre părţi, presiunea pe care aceasta o exercită asupra celeilalte părţi — situaţia economică reală a amândurora — sunt lucruri care nu privesc legea. Şi, pe timpul duratei contractului de muncă, amândouă părţile trebuie să se bucure iarăşi de drepturi egale atât timp cât una din părţi nu renunţă în mod expres la ele. Faptul că situaţia economică îl sileşte pe muncitor să renunţe până şi la ultima aparenţă de egalitate în drepturi de asemenea nu priveşte legea.</p>', '<p>Referitor la căsătorie, chiar şi cea mai progresistă lege este pe deplin satisfăcută dacă părţile interesate au declarat formal că consimt de bunăvoie la căsătorie. Ceea ce se petrece în culisele juridice, acolo unde se desfăşoară viaţa reală, şi în ce mod se ajunge la acest liber consimţământ, aceasta nu e treaba nici a legii şi nici a juristului. Or, o simplă comparaţie a legislaţiei din diferite ţări ar trebui să arate juristului la ce se reduce acest liber consimţământ. În ţările în care copiilor le este asigurată prin lege o parte din averea părintească, în care deci ei nu pot fi dezmoşteniţi — în Germania, în ţările în care este în vigoare dreptul francez etc. —, copiii trebuie să obţină consimţământul părinţilor pentru a putea încheia o căsătorie. În ţările în care este în vigoare dreptul englez, consimţământul părinţilor nu e o condiţie legală pentru încheierea căsătoriei, părinţii dispun de libertate completă în ceea ce priveşte testarea averii lor şi-şi pot dezmoşteni copiii după bunul lor plac. Este deci limpede că, cu toate acestea şi tocmai pentru motivele acestea, în Anglia şi în America, la clasele care au ceva de transmis prin moştenire, libertatea în ceea ce priveşte încheierea căsătoriei nu este de fapt cu nimic mai mare decât în Franţa şi în Germania.</p>', '<p>Lucrurile nu stau mai bine nici în ceea ce priveşte egalitatea juridică a bărbatului şi a femeii în căsătorie. Inegalitatea în drepturi dintre ei, pe care am moştenit-o de la rânduielile sociale anterioare, nu este cauza, ci rezultatul asupririi economice a femeii. În vechea gospodărie comunistă, care cuprindea multe perechi conjugale şi copiii lor, conducerea gospodăriei, dată în seama femeilor, era o îndeletnicire socială tot atât de necesară ca şi procurarea mijloacelor de hrană de către bărbaţi. O dată cu apariţia familiei patriarhale şi mai ales cu cea a familiei monogame separate, situaţia se schimbă. Conducerea gospodăriei şi-a pierdut caracterul ei social. Ea nu mai privea societatea. Ea a devenit un <i>serviciu privat;</i> soţia a devenit prima servitoare, fiind înlăturată de la participarea la producţia socială. Abia marea industrie din vremea noastră i-a redeschis femeii — şi numai femeii proletare — drumul spre producţia socială. Dar în aşa fel, încât, dacă îşi îndeplineşte îndatoririle în serviciul privat al familiei, ea rămâne exclusă de la producţia socială şi nu poate câştiga nimic; iar dacă vrea să participe la munca socială şi să-şi câştige singură existenţa, este în imposibilitate de a-şi îndeplini îndatoririle familiale. În această privinţă, situaţia femeii este aceeaşi atât în fabrici, cât şi în toate ramurile de activitate, până chiar şi în medicină şi în avocatură. Familia separată modernă este întemeiată pe robia casnică, făţişă sau camuflată, a femeii, iar societatea modernă este o masă alcătuită numai din familii individuale, care constituie moleculele ei. În zilele noastre, în marea majoritate a cazurilor, bărbatul trebuie să fie cel care câştigă, susţinătorul familiei, cel puţin la clasele avute, şi aceasta îi creează o situaţie dominantă, care nu are nevoie de privilegii juridice speciale. În familie el este burghezul, iar femeia reprezintă proletariatul. În lumea industrială însă, caracterul specific al asupririi economice care apasă asupra proletariatului se manifestă în toată acuitatea sa abia după ce toate privilegiile speciale bazate pe lege ale clasei capitaliste au fost înlăturate şi s-a stabilit deplina egalitate juridică a ambelor clase; republica democratică nu înlătură antagonismul dintre cele două clase; dimpotrivă, ea este aceea care oferă terenul pe care va avea loc lupta pentru rezolvarea acestui antagonism. Tot astfel caracterul specific al dominaţiei soţului asupra soţiei în familia modernă, precum şi necesitatea şi modalitatea stabilirii unei reale egalităţi sociale pentru amândoi vor apărea în plină lumină abia atunci când ambii vor avea deplină egalitate în drepturi din punct de vedere juridic. Atunci va ieşi la iveală că prima condiţie prealabilă pentru eliberarea femeii este ca întregul sex feminin să se întoarcă la munca socială, fapt care, la rândul lui, cere ca familia individuală să înceteze de a mai fi unitatea economică a societăţii.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Avem, aşadar, trei forme principale de căsătorie, care în linii generale corespund celor trei stadii principale ale dezvoltării omenirii. Sălbăticiei îi corespunde căsătoria pe grupe, barbariei căsătoria-pereche, civilizaţiei monogamia, completată prin adulter şi prostituţie. Între căsătoria-pereche şi monogamie, pe treapta de sus a barbariei, se intercalează dominaţia bărbaţilor asupra sclavelor şi poligamia.</p>', '<p>După cum s-a văzut din întreaga noastră expunere, progresul care se manifestă în această succesiune este legat de faptul caracteristic că femeilor li se răpeşte tot mai mult libertatea sexuală existentă în căsătoria pe grupe, dar nu şi bărbaţilor. Şi, într-adevăr, pentru bărbaţi căsătoria pe grupe există de fapt până astăzi. Ceea ce pentru femeie constituie o crimă şi atrage după sine grave consecinţe legale şi sociale, la bărbaţi e considerat ca ceva onorabil sau, în cel mai rău caz, ca o neînsemnată pată morală, purtată cu plăcere. Dar cu cât heterismul tradiţional suferă în vremea noastră mai multe modificări sub influenţa producţiei capitaliste de mărfuri, adaptându-se tot mai mult acesteia, şi cu cât se transformă mai mult în prostituţie făţişă, cu atât efectul lui este mai demoralizant. El demoralizează pe bărbaţi cu mult mai mult decât pe femei. Dintre femei, prostituţia degradează numai pe nenorocitele care-i cad victimă şi nici chiar pe acestea în măsura în care se crede de obicei. În schimb, ea corupe caracterul tuturor bărbaţilor. Astfel, de pildă, o logodnă lungă este, în nouă cazuri din zece, o adevărată şcoală pregătitoare a infidelităţii conjugale.</p>', '<p>Ne îndreptăm însă spre o revoluţie socială în care bazele economice de până acum ale monogamiei vor dispărea tot atât de sigur ca şi acelea ale complementului ei, prostituţia. Monogamia a apărut ca urmare a concentrării unor avuţii mai mari într-o singură mână, şi anume în mâna bărbatului, precum şi din necesitatea de a transmite aceste avuţii prin moştenire copiilor acestui bărbat şi nu copiilor altuia. Pentru aceasta era necesară monogamia femeii, nu a bărbatului, aşa încât această monogamie a femeii nu a împiedicat deloc poligamia făţişă sau ascunsă a bărbatului. Dar revoluţia socială care va avea loc, transformând cel puţin partea covârşitoare a avuţiilor permanente şi transmisibile — mijloacele de producţie — în proprietate socială, va reduce la minim toată această grijă în legătură cu cel căruia urmează să-i fie transmisă moştenirea. Dar, dat fiind că monogamia a luat naştere din cauze economice, nu va dispărea ea oare când vor dispărea aceste cauze?</p>', '<p>Nu fără temei am putea răspunde: nu numai că nu va dispărea, ci, dimpotrivă, abia atunci se va realiza pe deplin. Căci, o dată cu transformarea mijloacelor de producţie în proprietate socială, va dispărea şi munca salariată, proletariatul, deci va dispărea şi necesitatea pentru un anumit număr de femei, care poate fi calculat statistic, de a se da bărbaţilor pentru bani. Prostituţia va dispărea, iar monogamia, în loc să-şi înceteze existenţa, va deveni, în sfârşit, o realitate şi pentru bărbaţi.</p>', '<p>Aşadar, situaţia bărbaţilor se va schimba, în orice caz, foarte mult. Dar şi situaţia femeilor, <i>a tuturor</i> femeilor, va suferi o schimbare însemnată. O dată cu trecerea mijloacelor de producţie în proprietate socială, familia individuală va înceta de a mai fi unitatea economică a societăţii. Gospodăria particulară se va transforma într-o instituţie socială; îngrijirea şi creşterea copiilor va deveni o chestiune socială, societatea se va îngriji în mod egal de toţi copiii, fie ei legitimi sau nelegitimi. În felul acesta va fi înlăturată grija pentru „urmări“, care constituie astăzi momentul social esenţial — atât moral, cât şi economic — care împiedică fata să se dea fără rezerve bărbatului pe care îl iubeşte. Nu va constitui oare aceasta o cauză suficientă pentru a determina dezvoltarea treptată a unor relaţii sexuale mai libere şi, totodată, formarea unei opinii publice mai îngăduitoare în ceea ce priveşte cinstea fecioarelor şi necinstea femeii? Şi, în sfârşit, n-am văzut noi că în lumea modernă monogamia şi prostituţia, deşi reprezintă contraste, sunt totuşi nişte contraste inseparabile, doi poli ai aceleiaşi rânduieli sociale? Poate oare să dispară prostituţia fără să tragă după sine în prăpastie şi monogamia?</p>', '<p>Aici intră în acţiune un element nou, un element care pe vremea dezvoltării monogamiei exista cel mult în germene: iubirea individuală între sexe.</p>', '<p>Înainte de evul mediu, nici vorbă nu putea fi de iubire individuală între sexe. Este de la sine înţeles că frumuseţea fizică, relaţiile intime, înclinaţiile comune etc. au exercitat asupra persoanelor de sex diferit o atracţie sexuală şi că nici bărbaţilor, nici femeilor nu le putea fi absolut indiferent cu cine întreţineau relaţii atât de intime. Dar de aici şi până la iubirea de astăzi dintre sexe e cale foarte lungă. În toată antichitatea căsătoriile sunt încheiate de către părinţi în numele celor două părţi, care se resemnau la această situaţie. Puţina dragoste conjugală pe care o cunoaşte antichitatea — nu este o înclinaţie subiectivă, ci o datorie obiectivă — nu este baza, ci corolarul căsătoriei. Legături de dragoste în înţelesul modern al cuvântului întâlnim în antichitate numai în afara societăţii oficiale. Păstorii ale căror bucurii şi suferinţe în dragoste sunt cântate de Teocrit şi Moschos, „Daphnis şi Chloe“ ai lui Longos sunt sclavi care nu participă la treburile statului, sfera în care se desfăşoară viaţa cetăţeanului liber. În afară de sclavi nu întâlnim legături de dragoste decât ca produs al descompunerii vechii lumi în curs de dispariţie şi numai cu femei care se află şi ele în afara societăţii oficiale, hetairele, prin urmare cu străine sau liberte: la Atena în preajma prăbuşirii sale, la Roma pe vremea imperiului. Iar dacă au existat într-adevăr legături de dragoste între cetăţeni şi cetăţene libere, ele au existat numai sub formă de adulter. Cât despre clasicul poet din antichitate al amorului, bătrânul Anacreon, iubirea între sexe în sensul modern îi era atât de indiferentă, încât pentru el nici chiar sexul fiinţei iubite nu avea importanţă.</p>', '<p>Iubirea de azi între sexe se deosebeşte în mod esenţial de simpla atracţie sexuală, acel eros al anticilor. În primul rând, ea presupune existenţa unui sentiment reciproc de dragoste la fiinţa iubită; în privinţa aceasta, femeia este egală cu bărbatul, pe când în erosul antic de multe ori femeia nici nu era întrebată. În al doilea rând, iubirea între sexe are un grad de intensitate şi o durată care face ca neposedarea sau despărţirea să apară celor două părţi ca o mare nenorocire, dacă nu chiar ca suprema nenorocire; pentru a-şi putea aparţine una alteia, ele se expun oricărui risc, punându-şi chiar viaţa în primejdie, ceea ce în antichitate se întâmpla cel mult în caz de adulter. Şi, în sfârşit, apare un nou criteriu moral pentru aprecierea relaţiilor sexuale: nu se pune numai întrebarea dacă ele sunt conjugale sau extraconjugale, ci şi dacă au izvorât din iubire reciprocă sau nu. Se înţelege că, în practica feudală sau burgheză, soarta acestui nou criteriu nu este mai bună decât a tuturor celorlalte criterii morale: se trece peste el. Dar nici mai rea nu este; ca şi celelalte criterii, el este recunoscut în teorie, pe hârtie. Iar deocamdată, nici nu poate pretinde mai mult.</p>', '<p>Evul mediu porneşte de acolo unde s-a oprit antichitatea în ceea ce priveşte embrionul de iubire între sexe: de la adulter. Am descris iubirea cavalerească care a creat cântecele zorilor. De la această dragoste, care tinde la distrugerea căsătoriei, până la dragostea care urmează să stea la baza ei este o cale lungă, pe care cavalerii n-au străbătut-o niciodată în întregime. Chiar dacă trecem de la popoarele romanice frivole la virtuoşii germani, vedem în „Cântecul Nibelungilor“ că Kriemhild, deşi îl iubeşte în taină pe Siegfried tot atât de mult cum o iubeşte şi el, atunci când Gunther o anunţă că a promis-o unui cavaler al cărui nume nu i-l spune, ea răspunde doar atât:</p>', '<blockquote>„Nu e nevoie să mă rogi; aşa cum îmi porunceşti, aşa voi face întotdeauna; cu acela, stăpâne, pe care mi-l dai de bărbat mă voi logodi bucuroasă“.</blockquote>', '<p>Nici nu-i trece prin gând că ar fi cu putinţă să se ţină seama de iubirea ei. Gunther o cere în căsătorie pe Brünhild, Etzel (Atila) pe Kriemhild fără să le fi văzut vreodată; tot astfel în „Gutrun“: Siegebant de Irlanda o cere pe norvegiana Ute, Hetel de Hegelingen pe Hilde de Irlanda, în sfârşit Siegfried de Morlanda, Hartmut de Ormania şi Herwig de Seelanda pe Gutrun; şi numai în acest din urmă caz s-a întâmplat ca Gutrun să se hotărască de bunăvoie pentru cel din urmă. De obicei mireasa tânărului prinţ este aleasă de părinţii acestuia, dacă mai sunt în viaţă; în caz contrar, de el însuşi după ce a consultat în prealabil pe vasalii principali, al căror cuvânt are întotdeauna greutate. Nici nu se putea altfel. Pentru cavaler sau baron, ca şi pentru suveranul ţării însuşi, însurătoarea este un act politic, un prilej de a-şi mări puterea prin noi alianţe; decisiv este interesul <i>dinastiei</i>, şi nu preferinţele individului. Cum ar fi posibil în aceste condiţii ca iubirea să aibă ultimul cuvânt în încheierea căsătoriei?</p>', '<p>La fel stau lucrurile şi cu breslaşul din oraşele medievale. Tocmai privilegiile care îl protejau, regulamentele corporative respective, hotarele artificiale care în virtutea legii îl separau, pe de o parte, de celelalte bresle, pe de altă parte de propriii săi tovarăşi de breaslă sau de calfe şi ucenici au fost acelea care au restrâns considerabil cercul din care putea să-şi aleagă o soţie potrivită. Şi bineînţeles că, în acest sistem încâlcit, interesul familiei, şi nu dorinţa individului hotăra care anume este soţia cea mai potrivită.</p>', '<p>Aşadar, în imensa majoritate a cazurilor, până la sfârşitul evului mediu, încheierea căsătoriei a rămas ceea ce a fost de la început: o chestiune care nu era hotărâtă de cei în cauză. La început, fiecare om venea pe lume gata căsătorit — căsătorit cu o întreagă grupă a sexului opus. În formele de mai târziu ale căsătoriei pe grupe, era, probabil, aceeaşi situaţie, doar că grupa se restrângea tot mai mult. În căsătoria-pereche, regula era ca mamele să se înţeleagă asupra căsătoriei copiilor lor; şi aici rolul hotărâtor îl au considerentele privitoare la noi legături de rudenie, menite să asigure tinerei perechi o poziţie mai puternică în gintă şi trib. Iar când, o dată cu precumpănirea proprietăţii private asupra celei obşteşti şi cu ivirea interesului pentru moştenire, s-au instaurat patriarhatul şi monogamia, încheierea căsătoriei a început să depindă întru totul de considerente economice. <i>Forma</i> căsătoriei prin cumpărare dispare, dar în fond această căsătorie capătă o răspândire tot mai largă, încât nu numai femeia, ci şi bărbatul este evaluat nu după însuşirile sale personale, ci după averea sa. Chiar de la început era un lucru nemaiauzit în practica claselor dominante ca înclinaţia reciprocă a părţilor să fie motivul precumpănitor în încheierea căsătoriei; aşa ceva se întâmpla cel mult în literatura romantică sau la clasele asuprite, care nu contau.</p>', '<p>Aceasta era situaţia pe care a găsit-o producţia capitalistă atunci când, după epoca descoperirilor geografice, se pregătea să-şi impună supremaţia în lumea întreagă prin comerţul mondial şi prin manufactură. Era de presupus că acest mod de a încheia căsătoriile va fi cel mai potrivit pentru ea, şi chiar aşa a şi fost. Şi cu toate acestea — ironia istoriei este inepuizabilă — tocmai capitalismului i-a fost dat să-i dea lovitura hotărâtoare. Transformând totul în marfă, producţia capitalistă a distrus toate relaţiile vechi, tradiţionale, în locul moravurilor moştenite şi al dreptului istoric a pus cumpărarea şi vânzarea, contractul „liber“. Juristul englez H. S. Maine credea că a făcut o descoperire grozavă spunând că întregul nostru progres faţă de epocile anterioare constă în faptul că am ajuns from status to contract, de la rânduieli transmise prin tradiţie la rânduieli stabilite prin contracte liber consimţite, lucru care, în măsura în care este just, a fost spus încă în „Manifestul Comunist“.</p>', '<p>Dar un contract pot încheia numai oamenii care sunt în situaţia de a dispune liber de persoana, de acţiunile şi de bunurile lor şi care sunt egali în drepturi unul faţă de celălalt. Una dintre sarcinile principale ale producţiei capitaliste a fost tocmai aceea de a-i crea pe aceşti oameni „liberi“ şi „egali“. Dacă acest lucru s-a întâmplat la început numai în mod semiconştient şi, pe deasupra, sub un înveliş religios, începând de la reforma luterană şi calvină s-a statornicit totuşi teza că omul este pe deplin răspunzător pentru faptele sale numai atunci când le-a săvârşit în deplină libertate a voinţei şi că este o datorie morală de a te împotrivi oricărei constrângeri la o faptă imorală. Cum se împacă însă aceasta cu cele practicate până atunci cu prilejul încheierii căsătoriei? Potrivit concepţiei burgheze, căsătoria era un contract, o tranzacţie juridică, şi anume cea mai importantă dintre toate, fiindcă determina pentru tot timpul vieţii destinele a doi oameni, ale trupului şi spiritului lor. Ce-i drept, formal, această tranzacţie era încheiată pe atunci de bunăvoie: ea nu putea avea loc fără consimţământul părţilor. Dar se ştia prea bine cum se obţinea consimţământul şi care erau adevăraţii autori ai căsătoriei. Or, dacă pentru toate celelalte contracte se cerea o reală libertate în luarea hotărârii, de ce nu s-ar fi cerut şi pentru acest contract? Oare cei doi tineri care urmau să se unească nu aveau şi ei dreptul de a dispune liber de ei înşişi, de trupul şi de organele lor? Oare iubirea între sexe nu ajunsese la modă datorită cavalerilor şi, în opoziţie cu dragostea adulterină a cavalerului, dragostea conjugală nu era oare adevărata formă burgheză a acestei iubiri? Dacă însă datoria soţilor era de a se iubi unul pe altul, nu era în aceeaşi măsură o datorie a celor ce se iubeau ca ei să fie aceia care să hotărască încheierea căsătoriei şi nu să lase pe alţii să hotărască în locul lor? Şi oare acest drept al celor care se iubesc nu era mai presus de dreptul părinţilor, al rudelor şi al celorlalţi mijlocitori de căsătorii şi peţitori tradiţionali? Dacă dreptul individului de a alege în mod liber îşi făcea loc fără nici o jenă în biserică şi în religie, putea oare acest drept să se oprească în faţa insuportabilei pretenţii a generaţiei mai vârstnice care voia să dispună de trupul, de sufletul, de averea, de fericirea sau de nefericirea generaţiei mai tinere?</p>', '<p>Aceste întrebări trebuiau să se ivească într-o vreme în care toate legăturile vechi ale societăţii se destrămau şi toate concepţiile moştenite începeau să se clatine. Lumea a devenit dintr-o dată aproape de zece ori mai mare; în loc de o pătrime dintr-o emisferă, întregul glob pământesc se găsea acum în faţa ochilor europenilor occidentali, care s-au grăbit să intre în posesiunea celorlalte şapte pătrimi. Şi întocmai ca vechile hotare strâmte ale patriei se prăbuşiră şi hotarele milenare ale modului tradiţional de a gândi impus de evul mediu. În faţa ochiului şi a minţii omului se deschidea un orizont infinit mai larg. Pentru un tânăr pe care îl atrăgeau bogăţiile Indiei, minele de aur şi de argint din Mexic şi din Potosi, ce valoare mai putea avea reputaţia de onestitate sau onorabilul privilegiu de breaslă transmis din generaţie în generaţie? Era epoca cavalerilor rătăcitori ai burgheziei, care şi-a avut şi ea romantismul şi exaltările ei amoroase, dar de natură burgheză şi, în ultimă instanţă, cu ţeluri burgheze.</p>', '<p>Împrejurările erau de aşa natură, încât burghezia în ascensiune, mai ales cea din ţările protestante, unde ordinea existenta a fost zdruncinată mai mult decât oriunde, a recunoscut din ce în ce mai mult libertatea în încheierea contractului şi în ceea ce priveşte căsătoria, înfăptuind-o în felul arătat mai sus. Căsătoria a rămas o căsătorie de clasă, dar înăuntrul clasei s-a recunoscut părţilor un anumit grad de libertate în alegere. Iar pe hârtie, în teoria moralei şi în descrierea poetică, nimic nu era mai categoric stabilit decât imoralitatea oricărei căsătorii care nu se bazează pe iubirea reciprocă între sexe şi pe acordul cu adevărat al soţilor. Într-un cuvânt, căsătoria din dragoste era proclamată un drept al omului, şi nu numai un drept al bărbatului (droit de l’homme), <a href="javascript:void(0);" id="n314">[314]</a> ci, în mod excepţional, şi un drept al femeii (droit de la femme).</p>', '<p>Dar, într-o anumită privinţă, acest drept al omului se deosebea de toate celelalte aşa-zise drepturi ale omului. Deoarece acestea din urmă se mărgineau în practică numai la clasa dominantă, la burghezie, iar, direct sau indirect, pentru clasa asuprită, pentru proletariat se reduceau la zero, ironia istoriei s-a vădit şi în cazul de faţă. Clasa dominantă rămâne dominată de cunoscutele influenţe economice, şi de aceea în rândurile ei numai în cazuri excepţionale au loc căsătorii încheiate în mod cu adevărat liber, pe când la clasa dominată ele sunt, după cum am văzut, regula generală.</p>', '<p>Aşadar, deplina libertate în încheierea căsătoriei va putea fi realizată pe plan general abia atunci când desfiinţarea producţiei capitaliste şi a relaţiilor de proprietate create de ea va fi înlăturat toate acele considerente economice secundare care mai exercită şi astăzi o influenţă atât de puternică asupra alegerii soţului. Atunci nu va mai rămâne nici un alt motiv decât acela al afecţiunii reciproce.</p>', '<p>Întrucât iubirea între sexe este, prin natura ei, exclusivistă, cu toate că acest exclusivism se realizează astăzi numai la femeie, căsătoria întemeiată pe iubirea între sexe este, prin natura ei, monogamă. Am văzut câtă dreptate avea Bachofen când considera că progresul făcut de la căsătoria pe grupe la căsătoria monogamă se datoreşte mai ales femeii; numai trecerea de la căsătoria-pereche la monogamie trebuie pusă pe seama bărbaţilor; din punct de vedere istoric, ea a dus, în fond, la o înrăutăţire a situaţiei femeii şi la o înlesnire a infidelităţii bărbaţilor. De aceea, de îndată ce vor dispărea considerentele economice — grija pentru propria ei existenţă şi mai ales pentru viitorul copiilor ei —, care au determinat pe femeie să se împace cu obişnuita infidelitate a bărbaţilor, atunci, judecând după întreaga experienţă de până acum, egalitatea obţinută de femeie va face în măsură infinit mai mare pe bărbaţi să devină cu adevărat monogami decât pe femei să devină poliandre.</p>', '<p>Totodată însă, din monogamie vor dispărea în mod cert trăsăturile caracteristice imprimate ei de relaţiile de proprietate din care a izvorât, şi anume în primul rând supremaţia bărbatului, iar în al doilea rând indisolubilitatea căsătoriei. Supremaţia bărbatului în căsătorie este o simplă consecinţă a supremaţiei lui economice şi dispare de la sine o dată cu aceasta. Indisolubilitatea căsătoriei este, în parte, o consecinţă a situaţiei economice în cadrul căreia a luat naştere monogamia şi, în parte, o tradiţie din vremea în care corelaţia dintre această situaţie economică şi monogamie nu era încă bine înţeleasă şi era exagerată de religie. În vremea noastră ea este încălcată în mii de cazuri. Dacă numai căsătoria întemeiată pe dragoste este morală, morală este de asemenea numai căsătoria în care dragostea continuă să existe. Durata iubirii individuale între sexe diferă însă foarte mult de la individ la individ, mai ales la bărbaţi, şi, atunci când sentimentul încetează cu desăvârşire sau o nouă iubire pasionată îi ia locul, despărţirea devine o binefacere atât pentru ambele părţi, cât şi pentru societate. Dar atunci, spre deosebire de ceea ce se petrece în prezent, oamenii vor fi scutiţi de murdăria inutilă a unui proces de divorţ.</p>', '<p>Aşadar, ceea ce putem presupune astăzi despre formele relaţiilor sexuale după iminenta înlăturare a producţiei capitaliste este mai ales de ordin negativ, mărginindu-se în majoritatea cazurilor la ceea ce va dispărea. Dar ce element nou se va adăuga? Aceasta se va hotărî atunci când se va fi ridicat o nouă generaţie: o generaţie de bărbaţi care niciodată în viaţa lor nu vor fi în situaţia de a cumpăra o femeie cu bani sau prin alte mijloace sociale ale puterii, şi o generaţie de femei care niciodată nu vor fi în situaţia nici de a se da unui bărbat din alte considerente decât din iubire adevărată şi nici de a refuza să se dea iubitului de teama consecinţelor economice. Când se vor ivi asemenea oameni, prea puţin se vor sinchisi ei de tot ceea ce se crede astăzi că ar trebui să facă; ei vor şti singuri cum să procedeze şi singuri îşi vor forma o opinie publică corespunzătoare în ce priveşte purtarea fiecăruia în parte, şi cu asta basta.</p>'],
'idChr': '5.08.02text',
'title': `Familia: Trecutul, prezentul şi viitorul ei`,
'info': 'Engels (1884): Originea familiei, a proprietăţii private şi a statului',
},
{'year': '1884',
'image': 'engels',
'content': ['<h6 style="text-align: center;">Originea statului</h6>', '<p>Am cercetat mai sus fiecare din cele trei forme principale sub care se ridică statul pe ruinele orânduirii gentilice. Atena prezintă forma cea mai pură, cea mai clasică: aici statul se naşte de-a dreptul şi prin excelenţă din contradicţiile de clasă, care se dezvoltă chiar în cadrul societăţii gentilice. La Roma, societatea gentilică se transformă într-o aristocraţie închisă, în mijlocul unei plebe numeroase, care se află în afara acestei aristocraţii, este lipsită de drepturi, dar are îndatoriri; biruinţa plebei sfărâmă vechea orânduire gentilică şi pe ruinele ei întemeiază statul, în care, curând, dispar cu desăvârşire, atât aristocraţia gentilică, cât şi plebea. În sfârşit, la învingătorii Imperiului roman, germanii, statul ia naştere direct din cucerirea unor întinse teritorii străine, pentru a căror stăpânire orânduirea gentilică nu oferea nici un fel de mijloace. Dar întrucât această cucerire nu este legată nici de o luptă serioasă cu vechea populaţie, nici de o diviziune mai înaintată a muncii, întrucât nivelul de dezvoltare economică a celor învinşi este aproape identic cu cel al cuceritorilor şi de aceea baza economică a societăţii rămâne neschimbată, orânduirea gentilică poate să se mai menţină secole de-a rândul într-o formă modificată, teritorială, în forma de marcă, şi chiar să se reînnoiască pentru un timp oarecare, într-o formă atenuată, în familiile (Geschlechter) de nobili şi de patricieni de mai târziu, ba chiar şi în familiile (Geschlechter) de ţărani, ca, de pildă, în Dithmarschen. <a href="javascript:void(0);" id="n315">[315]</a></p>', '<p>Aşadar, statul nu este nicidecum o forţă impusă societăţii din afară; el nu este, de asemenea, nici „realitatea ideii morale“, „imaginea şi realitatea raţiunii“, după cum susţine Hegel. Statul este, dimpotrivă, un produs al societăţii pe o anumită treaptă de dezvoltare; el stă mărturie faptului că această societate s-a încurcat într-o contradicţie de nerezolvat cu sine însăşi, că s-a scindat în antagonisme de neîmpăcat, din care nu este în stare să se elibereze. Dar pentru ca aceste antagonisme, aceste clase cu interese economice contradictorii să nu se macine unele pe altele şi să nu macine şi societatea într-o luptă stearpă, a devenit necesară o forţă care, stând în aparenţă deasupra societăţii, să atenueze conflictul, să-l ţină în limitele „ordinii“. Această forţă, ieşită din sânul societăţii, dar care, situându-se deasupra ei, se înstrăinează din ce în ce mai mult de ea, este statul.</p>', '<p>Faţă de vechea organizare gentilică, statul se caracterizează, în primul rând, prin împărţirea supuşilor săi <i>pe bază teritorială</i>. Vechile uniuni gentilice, formate şi menţinute, după cum am văzut, pe baza legăturilor de sânge, au devenit insuficiente, în bună parte pentru că presupuneau legarea membrilor ginţii de un anumit teritoriu, situaţie care încetase demult. Teritoriul a rămas, dar oamenii au devenit mobili. De aceea s-a luat ca punct de plecare împărţirea teritorială, dându-se cetăţenilor posibilitatea să-şi exercite drepturile şi datoriile publice acolo unde se stabileau, fără a se ţine seama de gintă şi de trib. Această organizare a cetăţenilor după locul de domiciliere este comună tuturor statelor. De aceea ni se pare firească; dar am văzut de ce lupte îndârjite şi îndelungate a fost nevoie până când a reuşit să se impună în Atena şi Roma în locul vechii organizări pe ginţi.</p>', '<p>A doua caracteristică a statului este instituirea unei <i>forţe publice</i>, care nu mai coincide nemijlocit cu populaţia, care se organizează ea însăşi ca o forţă armată. Această forţă publică distinctă este necesară, deoarece de la scindarea societăţii în clase organizarea armată de sine stătătoare a populaţiei a devenit imposibilă. Sclavii fac şi ei parte din populaţie: faţă de cei 365.000 de sclavi, cei 90.000 de cetăţeni atenieni alcătuiesc doar o clasă privilegiată. Armata populară a democraţiei ateniene constituia o forţă publică aristocratică împotriva sclavilor, pe care îi ţinea în frâu; dar pentru a ţine şi pe cetăţeni în frâu a fost nevoie, cum s-a spus mai sus, de o jandarmerie. Această forţă publică există în orice stat; ea constă nu numai din oameni înarmaţi, ci şi din accesorii materiale, închisori şi instituţii de constrângere de tot felul, pe care societatea gentilică nu le-a cunoscut. Ea poate fi foarte neînsemnată, aproape imperceptibilă, în societăţi în care contradicţiile de clasă nu sunt încă dezvoltate, precum şi în regiuni izolate, cum se observă uneori pe alocuri în Statele Unite ale Americii. Forţa publică se întăreşte însă pe măsură ce se ascut contradicţiile de clasă din cadrul statului şi pe măsură ce statele învecinate devin mai mari şi populaţia lor creşte. Aruncaţi o privire asupra Europei noastre de astăzi, în care lupta de clasă şi goana după cuceriri au ridicat forţa publică pe o asemenea culme, încât ameninţă să înghită întreaga societate şi statul însuşi.</p>', '<p>Pentru a întreţine această forţă publică este nevoie de contribuţia cetăţenilor, de <i>impozite</i>. Acestea erau complet necunoscute societăţii gentilice. Noi însă le cunoaştem astăzi prea bine. Pe măsură ce civilizaţia progresează, nici impozitele nu mai sunt de ajuns; statul emite poliţe asupra viitorului, contractează datorii, <i>datorii publice</i>. Şi despre acestea ne poate spune multe bătrâna Europă.</p>', '<p>Având în mâna lor forţa publică şi dreptul de a percepe impozite, funcţionarii ajung, ca organe ale societăţii, să se situeze acum <i>deasupra</i> societăţii. Respectul nesilit, arătat de bunăvoie organelor orânduirii gentilice, nu le mai poate ajunge, chiar dacă l-ar putea obţine; exponenţi ai unei puteri care se înstrăinează de societate, ei trebuie să-şi asigure respectul prin legi excepţionale, în virtutea cărora devin persoane sacrosancte şi inviolabile. Cel mai umil slujbaş al poliţiei statului civilizat are mai multă „autoritate“ decât toate organele societăţii gentilice luate la un loc; dar cel mai puternic principe şi cel mai mare bărbat de stat sau comandant de oşti al unui stat civilizat ar putea să invidieze pe cel mai neînsemnat şef de gintă pentru respectul nesilit şi necontestat de care se bucură. Acesta din urmă se află în cadrul societăţii, pe când ceilalţi sunt nevoiţi să încerce să reprezinte ceva situat în afara şi deasupra acestei societăţi.</p>', '<p>Dat fiind că statul a luat fiinţă din nevoia de a ţine în frâu antagonismul dintre clase, de asemenea, dat fiind că a luat fiinţă chiar în conflictul dintre clase, el este, de regulă, statul clasei celei mai puternice, al clasei dominante din punct de vedere economic, care, cu ajutorul lui, devine dominantă şi din punct de vedere politic, dobândind astfel noi mijloace pentru oprimarea şi exploatarea clasei asuprite. Astfel, statul antic era înainte de toate statul proprietarilor de sclavi pentru oprimarea sclavilor, statul feudal era organul nobilimii pentru oprimarea ţăranilor iobagi, iar statul reprezentativ modern este instrumentul de exploatare a muncii salariate de către capital. În mod excepţional însă se ivesc perioade în care clasele în luptă ajung la un astfel de echilibru, încât puterea de stat capătă vremelnic, ca mijlocitoare aparentă între clase, o oarecare independenţă faţă de amândouă. Aşa a fost monarhia absolută din secolele al XVII-lea şi al XVIII-lea, care menţinea un echilibru între nobilime şi burghezie; aşa a fost bonapartismul din timpul primului şi mai ales al celui de-al doilea imperiu francez, care aţâţa proletariatul împotriva burgheziei şi burghezia împotriva proletariatului. Cea mai nouă realizare de acest fel, în care stăpânitorii şi stăpâniţii apar deopotrivă de comici, este noul imperiu german de naţie bismarckiană: aici, opunând pe capitalişti muncitorilor, se creează un echilibru, amândouă clasele fiind deopotrivă înşelate în folosul iuncherilor prusaci decăzuţi.</p>', '<p>În afară de aceasta, în majoritatea statelor istorice drepturile acordate cetăţenilor se drămuiesc după avere, recunoscându-se astfel în mod făţiş că statul este o organizaţie a clasei celor avuţi, pentru apărarea lor împotriva clasei celor neavuţi. Aşa a fost în Roma şi în Atena cu împărţirea cetăţenilor în categorii după avere. Aşa a fost şi în statul feudal medieval, în care poziţia politică era determinată de întinderea proprietăţii funciare. La fel şi cu sistemul electoral cenzitar din statele reprezentative moderne. Dar această consacrare politică a deosebirii de avere nu este nicidecum esenţială. Dimpotrivă, ea caracterizează o treaptă inferioară în dezvoltarea statului. Cea mai înaltă formă de stat, republica democratică, care în condiţiile noastre sociale moderne devine tot mai mult o necesitate inevitabilă şi care este singura formă de stat în cadrul căreia se poate duce până la capăt lupta hotărâtoare dintre proletariat şi burghezie, această republică democratică în mod oficial nu mai cunoaşte deosebirile de avere. În această republică, bogăţia îşi exercită puterea în mod indirect, dar cu atât mai sigur; pe de o parte, sub forma coruperii directe a funcţionarilor (exemplu clasic: America), pe de altă parte sub forma alianţei dintre guvern şi bursă, care se realizează cu atât mai uşor, cu cât creşte mai mult datoria publică şi cu cât societăţile pe acţiuni concentrează tot mai mult în mâinile lor nu numai transporturile, dar chiar şi producţia însăşi, şi îşi găsesc, la rândul lor, în bursă un centru de gravitate. În această privinţă, o pildă vie, în afară de America, este ultima republică franceză; în acest domeniu, nici onesta Elveţie n-a rămas mai prejos. Dar faptul că pentru această alianţă frăţească dintre guvern şi bursă nu e necesară o republică democratică ni-l dovedeşte, în afară de Anglia, noul imperiu german, unde e greu de spus pe cine a înălţat mai sus votul universal: pe Bismarck sau pe Bleichröder. În sfârşit, clasa avută domneşte nemijlocit, cu ajutorul votului universal. Atâta timp cât clasa asuprită, în cazul de faţă deci proletariatul, nu este încă suficient de matură pentru a se elibera ea însăşi, majoritatea ei va recunoaşte orânduirea socială existentă ca fiind singura cu putinţă şi va merge din punct de vedere politic în coada clasei capitaliste, formând aripa ei de extremă stângă. Dar, pe măsură ce ea devine destul de matură pentru a se autoelibera, ea se constituie într-un partid propriu şi îşi alege reprezentanţii ei proprii, şi nu pe aceia ai capitaliştilor. Votul universal este astfel un criteriu al maturităţii clasei muncitoare. Mai mult nu poate da, nici nu va da niciodată în statul actual, dar şi aceasta este de ajuns. În ziua în care termometrul votului universal va arăta la muncitori punctul de fierbere, atât ei, cât şi capitaliştii vor şti ce au de făcut.</p>', '<p>Statul nu a existat deci dintotdeauna. Au existat societăţi care-au scos-o la capăt fără el, care nici idee nu aveau despre stat şi despre puterea de stat. Pe o anumită treaptă a dezvoltării economice, legată în mod necesar de scindarea societăţii în clase, statul a devenit, ca urmare a acestei scindări, o necesitate. Ne apropiem acum cu paşi repezi de o treaptă de dezvoltare a producţiei pe care existenţa acestor clase nu numai că încetează de a fi o necesitate, dar devine o adevărată piedică pentru producţie. Clasele vor dispărea tot atât de inevitabil precum au luat fiinţă în trecut. O dată cu ele va dispărea în mod inevitabil şi statul. Societatea care va organiza în chip nou producţia pe baza asocierii libere şi egale a producătorilor va trimite întreaga maşină de stat acolo unde-i va fi atunci locul: la muzeul de antichităţi, alături de roata de tors şi de toporul de bronz.</p>', '<table style="width: 20%; margin-left: auto; margin-right: auto;">\n<tbody>\n<tr>\n<td><hr/>\n</td>\n</tr>\n</tbody>\n</table>', '<p>Aşadar, potrivit celor spuse mai sus, civilizaţia este acea treaptă de dezvoltare a societăţii pe care diviziunea muncii, schimbul dintre indivizi care rezultă din această diviziune şi producţia de mărfuri, care înglobează amândouă aceste procese ale producţiei de mărfuri, ajung la deplină dezvoltare şi revoluţionează întreaga societate de mai înainte.</p>', '<p>Pe toate treptele anterioare ale dezvoltării sociale, producţia era, în esenţă, o producţie în comun, după cum şi consumul se făcea prin repartiţia directă a produselor în cadrul colectivităţilor comuniste mai mari sau mai mici. Această producţie în comun avea loc în limite foarte înguste, dar ea aducea după sine dominaţia producătorilor asupra procesului de producţie şi asupra produselor lor. Ei ştiu ce devine produsul: ei îl consumă, deci rămâne în mâinile lor; şi atâta timp cât producţia se menţine pe această bază, ea nu-i poate depăşi pe producători, nu poate da naştere unor forţe fantomatice, străine lor, cum se întâmplă în mod obişnuit şi inevitabil în epoca civilizaţiei.</p>', '<p>Dar în acest proces de producţie pătrunde încetul cu încetul diviziunea muncii. Ea subminează caracterul comun al producţiei şi al însuşirii produselor, face din modul de însuşire privat o regulă precumpănitoare şi, în felul acesta, dă naştere schimbului între indivizi; cum se petrece acest lucru, am cercetat mai sus. Treptat, producţia de mărfuri devine forma dominantă.</p>', '<p>În condiţiile producţiei de mărfuri, producţie care nu mai este destinată consumului propriu, ci schimbului, produsele trec în mod inevitabil din mână în mână. Producătorul se desparte de produsul său, care intră în procesul schimbului; el nu mai ştie ce devine acest produs. Dar, de îndată ce între producători se interpun ca mijlocitori banii şi, o dată cu ei, negustorul, procesul schimbului devine şi mai complicat, iar soarta finală a produselor şi mai puţin cunoscută. Negustori sunt mulţi şi nici unul dintre ei nu ştie ce face celălalt. De acum înainte mărfurile nu trec numai din mână în mână, ci şi de la o piaţă la alta; producătorii şi-au pierdut puterea asupra ansamblului producţiei din sfera lor de viaţă, dar nici negustorii n-au preluat această putere. Produsele şi producţia ajung la voia întâmplării.</p>', '<p>Dar întâmplarea este numai un pol al interdependenţei; celălalt pol al ei se numeşte necesitate. În natură, unde de asemenea s-ar părea că domneşte întâmplarea, noi am dovedit demult, în fiecare domeniu în parte, necesitatea imanentă şi legitatea care se impun sub forma acestei întâmplări. Şi ceea ce este valabil pentru natură este valabil şi pentru societate. Cu cât o anumită activitate socială, o serie întreagă de procese sociale se sustrag mai mult controlului conştient al oamenilor, depăşind puterea lor, cu cât această activitate pare în mai mare măsură lăsată la voia simplei întâmplări, cu atât mai mult sub chipul întâmplării se impun, cu necesitate naturală, legile ei specifice inerente. Astfel de legi stăpânesc şi întâmplările din domeniul producţiei de mărfuri şi al schimbului de mărfuri; producătorului izolat sau celui care participă individual la schimb, ele i se opun sub formă de forţe străine, la început chiar necunoscute, a căror natură urmează abia să fie cercetată şi aprofundată cu minuţiozitate. Legile economice ale producţiei de mărfuri se modifică pe diferitele trepte de dezvoltare ale acestei forme de producţie, dar în general toată perioada civilizaţiei se desfăşoară sub semnul dominaţiei lor. Şi astăzi încă produsul îl domină pe producător, şi astăzi încă producţia socială în ansamblul ei este reglementată nu potrivit unui plan stabilit în comun, ci de nişte legi oarbe, care se impun cu putere de stihie, în ultimă instanţă, în furtunile crizelor comerciale periodice.</p>', '<p>Am văzut mai sus că, pe o treaptă relativ timpurie a dezvoltării producţiei, forţa de muncă a omului este capabilă să dea mult mai multe produse decât sunt necesare pentru întreţinerea producătorului şi că această treaptă de dezvoltare este, în esenţă, aceea pe care se iveşte diviziunea muncii şi schimbul de produse dintre indivizi. Şi n-a mai durat mult până s-a descoperit marele „adevăr“ că omul poate fi şi el o marfă, că forţa omului poate fi un obiect de schimb şi de întrebuinţare dacă omul este transformat în sclav. Abia au început oamenii să facă schimb, că au şi devenit ei înşişi obiecte de schimb. Activul se transformă în pasiv, indiferent dacă oamenii au vrut sau nu acest lucru.</p>', '<p>Prin apariţia sclaviei, care a atins cea mai înaltă dezvoltare în epoca civilizaţiei, s-a produs cea dintâi mare scindare a societăţii într-o clasă exploatatoare şi una exploatată. Această scindare s-a menţinut în tot cursul epocii civilizaţiei. Sclavia este cea dintâi formă a exploatării, specifică lumii antice; urmează apoi iobăgia în evul mediu, munca salariată în epoca modernă. Acestea sunt cele trei mari forme de aservire, care caracterizează cele trei mari epoci ale civilizaţiei; sclavia făţişă şi, în timpurile din urmă, deghizată o întovărăşeşte în permanenţă.</p>', '<p>Treapta producţiei de mărfuri cu care începe civilizaţia se caracterizează din punct de vedere economic: 1) prin introducerea banilor de metal şi, totodată, a capitalului bănesc, a dobânzii şi a cametei; 2) prin apariţia negustorimii ca clasă mijlocitoare între producători; 3) a proprietăţii private asupra pământului şi a ipotecii şi 4) a muncii sclavagiste ca formă dominantă a producţiei. Forma familiei care corespunde civilizaţiei şi care devine în mod definitiv dominantă o dată cu ea este monogamia, dominaţia bărbatului asupra femeii, şi familia separată ca unitate economică a societăţii. Sinteza societăţii civilizate este statul, care în toate perioadele tipice este exclusiv statul clasei dominante şi care în esenţă rămâne în toate cazurile o maşină pentru oprimarea clasei asuprite, exploatate. Caracteristice pentru civilizaţie mai sunt încă: pe de o parte, statornicirea opoziţiei dintre oraş şi sat, ca bază a întregii diviziuni sociale a muncii; pe de alta parte, introducerea testamentului, prin care proprietarul poate dispune şi după moarte de avutul său. Această instituţie, care contrazice în mod direct vechea orânduire gentilică, era necunoscută în Atena până la Solon; la Roma ea a fost introdusă de timpuriu — când anume, nu ştim. <a href="javascript:void(0);" id="n316">[316]</a> La germani au introdus-o popii, pentru ca germanul cumsecade să poată testa nestânjenit bisericii patrimoniul lui.</p>', '<p>Datorită acestei orânduiri, civilizaţia a realizat lucruri pe care vechea societate gentilică n-ar fi fost nici pe departe în stare să le realizeze. Dar pentru aceasta ea a pus în mişcare instinctele şi pasiunile cele mai mârşave ale omului şi le-a dezvoltat în dauna tuturor celorlalte aptitudini ale sale. Rapacitatea josnică a fost forţa motrice a civilizaţiei din prima zi a existenţei ei şi până în ziua de astăzi; bogăţie, bogăţie şi iar bogăţie, nu bogăţia societăţii, ci a netrebnicului individ izolat a fost singurul ei ţel hotărâtor. Dacă, în acelaşi timp, în cadrul acestei societăţi a avut loc dezvoltarea crescândă a ştiinţei şi în repetate rânduri perioade de înaltă înflorire a artei, aceasta s-a întâmplat numai pentru că fără ele n-ar fi fost posibile realizările epocii noastre în domeniul acumulării de bogăţii.</p>', '<p>Dat fiind că baza civilizaţiei este exploatarea unei clase de către altă clasă, întreaga ei dezvoltare se desfăşoară într-o permanentă contradicţie. Fiecare progres al producţiei înseamnă în acelaşi timp un regres al situaţiei clasei asuprite, adică a marii majorităţi. Tot ceea ce este un bine pentru unii este în mod necesar un rău pentru ceilalţi, fiecare nouă eliberare a unei clase este o nouă asuprire pentru cealaltă. Cel mai grăitor exemplu în acest sens este introducerea maşinilor, ale cărei urmări sunt astăzi unanim cunoscute. Şi dacă, după cum am văzut, la barbari cu greu se putea face distincţie între drepturi şi datorii, civilizaţia face ca şi unui neghiob să-i apară limpede deosebirea şi contrastul dintre ele, prin faptul că acordă unei clase aproape toate drepturile şi impune celeilalte aproape toate datoriile.</p>', '<p>Dar nu trebuie să fie aşa. Ceea ce e un bine pentru clasa dominantă trebuie să fie un bine şi pentru întreaga societate, cu care ea se identifică. De aceea, cu cât progresează civilizaţia, cu atât mai mult este ea nevoită să acopere cu mantia iubirii fenomenele negative pe care în mod necesar le generează, să le înfrumuseţeze sau să le tăgăduiască, într-un cuvânt să introducă practica unei ipocrizii convenţionale, necunoscută societăţii nici în formele ei iniţiale, nici chiar atunci când se afla pe primele trepte ale civilizaţiei, ipocrizie care culminează în cele din urmă în afirmaţia că exploatarea clasei asuprite se face de către clasa exploatatoare numai şi numai în interesul clasei exploatate însăşi, şi că, dacă clasa exploatată nu înţelege acest lucru, ba chiar începe să se răzvrătească, aceasta este cea mai josnică ingratitudine faţă de binefăcători, exploatatorii. <a href="javascript:void(0);" id="n317">[317]</a></p>', '<p>Şi acum, în încheiere, iată părerea lui Morgan despre civilizaţie:</p>', '<blockquote>„De la ivirea civilizaţiei avuţia a crescut atât de mult, formele pe care le-a luat au fost atât de felurite, folosirea ei s-a extins pe scară atât de largă şi administrarea ei s-a făcut cu atâta pricepere în interesul proprietarilor, încât această avuţie <i>a devenit o forţă de neînvins</i>, care se opune poporului. <i>Mintea omenească stă neputincioasă şi fascinată în faţa propriei sale creaţii</i>. Dar va veni totuşi vremea când raţiunea omenească va fi destul de puternică pentru a domina avuţia, când va statornici atât relaţiile dintre stat şi proprietatea pe care o apără, cât şi limitele drepturilor proprietarilor. Interesele societăţii sunt, fără îndoială, mai presus de interesele individuale şi între ele trebuie să se stabilească relaţii juste şi armonioase. Scopul final al omenirii nu poate fi simpla goană după avere dacă şi pentru viitor progresul va rămâne o lege, aşa cum a fost pentru trecut. Timpul care s-a scurs de la apariţia civilizaţiei nu este decât o părticică neînsemnată din viaţa de până acum a omenirii, nu este decât o părticică neînsemnată din existenţa ei viitoare. În faţa noastră, ca încheiere a unei perioade istorice al cărei unic ţel este bogăţia, stă ameninţarea pieirii societăţii, căci o astfel de perioadă poartă în sine elementele propriei ei distrugeri. Democraţia în conducere, fraternitatea în cadrul societăţii, egalitatea în drepturi, învăţământul general vor marca treapta următoare, superioară, a societăţii, spre care tind neîncetat experienţa, raţiunea şi ştiinţa. <i>Ea va fi o renaştere, dar într-o formă superioară, a libertăţii, egalităţii şi fraternităţii vechilor ginţi“</i>. (Morgan. „Ancient Society“, p. 552.)</blockquote>'],
'idChr': '5.08.03text',
'title': `Originea statului`,
'info': 'Engels (1884): Originea familiei, a proprietăţii private şi a statului',
},
{'year': '1890',
'image': 'engels',
'content': ['<p class="mid" style="text-align: center;">Engels către Joseph Bloch</p>', '<p class="right" style="text-align: right;">21 sept. 1890</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p><a id="cit110"></a>Potrivit concepţiei materialiste asupra istoriei, determinant în istorie este în <i>ultimă instanţă</i> producerea şi reproducerea vieţii reale. Nici Marx, nici eu n-am afirmat vreodată mai mult. Şi dacă cineva denaturează această teză, susţinând că factorul economic este <i>singurul</i> determinant, transformă teza de mai sus într-o frază goală, abstractă şi absurdă. Situaţia economică este baza, dar diferitele elemente ale suprastructurii: formele politice ale luptei de clasă şi rezultatele ei — orânduirea de stat, instaurată de clasa învingătoare, după câştigarea bătăliei etc. — formele juridice şi chiar reflectarea tuturor acestor bătălii reale în mintea participanţilor, teoriile politice, juridice, filozofice, concepţiile religioase şi dezvoltarea lor ulterioară, în sisteme de dogme, influenţează de asemenea desfăşurarea luptelor istorice şi determină în multe cazuri, în special <i>forma</i> lor. Există aici o interacţiune a tuturor acestor factori, în cadrul căreia mişcarea economică, croindu-şi drum prin mulţimea nesfârşită de întâmplări (adică de lucruri şi de evenimente a căror legătură internă este atât de îndepărtată sau atât de greu de stabilit, încât o putem ignora, considerând-o ca inexistentă) se impune în cele din urmă ca ceva necesar. Altminteri, aplicarea teoriei la o perioadă istorică oarecare ar fi un lucru mai uşor decât rezolvarea unei ecuaţii simple de gradul întâi.</p>', '<p>Istoria ne-o făurim noi înşine, dar o făurim, în primul rând, în cadrul unor premise şi condiţii bine determinate. Printre acestea cele economice sunt, în ultimă instanţă, hotărâtoare. Dar şi cele politice etc., ba chiar tradiţia, care mai dăinuie în mintea oamenilor, joacă un rol, chiar dacă nu hotărâtor. Statul prusian s-a format şi s-a dezvoltat de asemenea ca urmare a unor cauze istorice, în ultimă instanţă economice. Dar nu s-ar putea susţine, fără a da dovadă de pedanterie, că, dintre numeroasele state mici din Germania de nord tocmai Brandenburgul a fost destinat de necesitatea economică şi nu şi de alţi factori (în primul rând de faptul că datorită stăpânirii Prusiei Brandenburgul a fost implicat în problemele poloneze şi, prin aceasta, chiar în relaţiile politice internaţionale care de altfel au fost hotărâtoare în momentul constituirii casei de Austria) pentru rolul de mare putere în care s-a întruchipat deosebirea economică, de limbă şi, de la Reformă încoace, chiar şi de religie dintre nord şi sud. Cu greu ar reuşi cineva, fără a se face de râs, să explice prin factorul economic existenţa fiecărui stătuleţ german din trecut şi din prezent sau originea mutaţiei consonantice din germana cultă, care a transformat zona de demarcaţie geografică constituită de lanţul muntos de la Sudeţi până la Taunus, într-o adevărată breşă de-a lungul Germaniei!</p>', '<p>În al doilea rând însă, istoria se înfăptuieşte astfel încât rezultatul final provine întotdeauna din conflictele multor voinţe individuale, care, fiecare la rândul ei, devine ceea ce este datorită unei multitudini de condiţii de viaţă speciale; sunt deci nenumărate forţe care se interferează, un grup infinit de paralelograme de forţe, din care ia naştere o rezultantă a evenimentului istoric, care, la rândul lui, poate fi considerat produsul unei forţe acţionând ca un tot <i>inconştient</i> şi lipsit de voinţă. Căci ceea ce vrea unul, este respins de altul, iar ceea ce rezultă este ceva ce n-a dorit nimeni. Astfel istoria de până acum s-a desfăşurat asemenea unui proces natural, fiind supusă, în esenţă, aceloraşi legi ale mişcării. Dar din faptul că voinţele individuale — din care fiecare în parte nu vrea altceva decât îi cer constituţia sa fizică şi condiţiile exterioare, în ultimă instanţă economice (fie ale sale personale, fie cele general-sociale) — nu realizează ceea ce vor, ci se contopesc într-o medie generală, într-o rezultantă comună, de aici nu trebuie totuşi să se tragă concluzia că aceste voinţe sunt egale cu zero. Dimpotrivă, fiecare în parte contribuie la această rezultantă şi, în această măsură, este cuprinsă în ea.</p>', '<p>Apoi aş vrea să vă rog să studiaţi această teorie din surse originale, şi nu la a doua mână, ceea ce este mult mai uşor. Marx nu a scris nimic în care această teorie să nu joace un rol. Îndeosebi <i>„Optsprezece brumar al lui Ludovic Bonaparte“</i> constituie un admirabil model de aplicare a ei. În „Capitalul“ întâlnim numeroase asemenea referiri. Apoi mi-aş permite să menţionez şi lucrările mele: „Domnul Eugen Dühring revoluţionează ştiinţa“ şi „Ludwig Feuerbach şi sfârşitul filozofiei clasice germane“, în care am făcut cea mai amănunţită expunere, din câte ştiu că există, a materialismului istoric.</p>', '<p>De faptul că, uneori, cei mai tineri dau laturii economice mai multă importanţă decât i se cuvine, suntem vinovaţi în parte noi înşine, Marx şi cu mine. Faţă de adversari a trebuit să accentuăm acest principiu fundamental, e care ei îl negau, şi n-am avut întotdeauna timp, loc şi prilej să acordăm atenţia cuvenită celorlalţi factori care participă la această interacţiune. Dar de îndată ce se ajungea la expunerea vreunei perioade istorice, deci la aplicarea practică, lucrurile se schimbau, şi aici nici o eroare nu mai era posibilă. Din păcate însă prea des se întâmplă să crezi că ai înţeles perfect o teorie nouă şi că o poţi aplica fără dificultate de îndată ce ţi-ai însuşit — şi nici măcar întotdeauna bine — principiile ei fundamentale. Or de acest reproş nu-i pot scuti pe unii dintre „marxiştii“ mai noi şi lui i se datorează şi unele uimitoare confuzii.\r\n</p>'],
'idChr': '5.09.01text',
'title': ``,
'info': 'Engels (1890): Către Joseph Bloch',
},
{'year': '1890',
'image': 'engels',
'content': ['<p class="mid" style="text-align: center;">Engels către Conrad Schmidt</p>', '<p class="right" style="text-align: right;">27 oct. 1890</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Reculul puterii de stat asupra dezvoltării economice poate fi de trei feluri: în aceeaşi direcţie, şi atunci dezvoltarea va fi mai rapidă; în direcţia opusă ei, şi în acest caz orice popor mare din zilele noastre va suferi un eşec; sau poate să bareze dezvoltării economice anumite căi şi să-i impună altele. Acest caz se reduce, în ultimă instanţă, la unul dintre cele două cazuri precedente. Este însă limpede că în cazul al II-lea şi al III-lea, puterea politică poate să aducă mari prejudicii dezvoltării economice şi provoca o mare risipă de forţe şi de materiale.</p>', '<p>Există şi cazul de cucerire şi distrugere brutală a unor resurse economice, ceea ce înainte făcea ca, în anumite împrejurări, întreaga dezvoltare economică locală şi naţională să dispară. Astăzi un asemenea caz are de cele mai multe ori efecte contrare, cel puţin la popoarele mari; cu timpul, învinsul câştigă uneori din punct de vedere economic, politic şi moral mai mult decât învingătorul.</p>', '<p>Acelaşi lucru se întâmplă şi cu dreptul; de îndată ce devine necesară noua diviziune a muncii, care creează jurişti de profesie, apare de asemeni un domeniu nou, autonom, care, deşi în linii generale este dependent de producţie şi de comerţ, posedă totuşi şi o capacitate specifică de acţiune asupra acestor domenii. Într-un stat modern, dreptul nu numai că trebuie să corespundă situaţiei economice generale, să fie expresia ei, dar trebuie să fie şi o expresie <i>logică în sine</i>, care să nu se infirme pe sine însăşi ca urmare a unor contradicţii interne. Pentru a se realiza acest lucru, se atentează tot mai mult la fidelitatea reflectării relaţiilor economice. Şi aceasta cu atât mai mult, cu cât se întâmplă mai rar ca un cod de legi să fie expresia brutală, neatenuată şi nefalsificată a dominaţiei unei clase. Chiar şi numai acest lucru ar veni în contradicţie cu „noţiunea de drept“. Noţiunea de drept pură, consecventă a burgheziei revoluţionare din anii 1792—1796 a fost falsificată în multe privinţe încă din codul lui Napoleon, iar în măsura în care este întruchipată acolo, ea trebuie să sufere zi de zi tot felul de atenuări determinate de forţa crescândă a proletariatului. Şi totuşi, codul lui Napoleon continuă să stea la baza tuturor noilor codificări pe toate continentele. Astfel, cursul „dezvoltării dreptului“ constă, în mare parte, numai în aceea că mai întâi se încearcă să se înlăture contradicţiile care rezultă din traducerea directă a relaţiilor economice în principii juridice şi să se stabilească un sistem juridic armonios, iar apoi în aceea că influenţa şi constrângerea dezvoltării economice ulterioare fac mereu câte o breşă în acest sistem şi-l implică în noi contradicţii (pentru moment nu vorbesc aici decât de dreptul civil).</p>', '<p>Reflectarea relaţiilor economice ca principii juridice este de asemeni în mod necesar o reflectare răsturnată cu capul în jos; ea are loc fără ca cei în cauză să-şi dea seama; juristul îşi închipuie că operează cu teze apriorice, pe când acestea nu sunt de fapt decât reflectări economice, aşa că totul este aşezat pe cap. Şi mi se pare de la sine înţeles ca această răsturnare, care, atâta timp cât nu este descoperită, constituie ceea ce noi numim <i>concepţie ideologică</i>, să acţioneze la rândul ei asupra bazei economice şi să o poată modifica în anumite limite. Baza dreptului succesoral, dacă presupunem aceeaşi treaptă de dezvoltare a familiei, este economică. Cu toate acestea va fi greu de dovedit că, de pildă, libertatea absolută de testare în Anglia şi limitarea ei riguroasă în Franţa au până în cele mai mici amănunte numai cauze economice. Dar ambele exercită la rândul lor o puternică acţiune asupra economiei prin faptul că influenţează repartiţia bunurilor.</p>', '<p>În ceea ce priveşte domeniile ideologice care plutesc în sfere şi mai înalte — religia, filozofia etc. — acestea au un conţinut preistoric găsit şi preluat de perioada istorică, conţinut pe care astăzi l-am numi absurditate. Toate aceste reprezentări false despre natură, despre esenţa omului însuşi, despre spirite, puteri magice etc. au la bază, de cele mai multe ori, un element economic doar negativ; nivelul economic scăzut din perioada preistorică are drept completare, iar pe alocuri şi drept condiţie, ba chiar drept cauză, reprezentările false despre natură. Şi chiar dacă necesitatea economică a fost şi a devenit din ce în ce mai mult principalul resort al cunoaşterii progresive a naturii, ar fi totuşi o pedanterie să se caute cauze economice pentru toată această absurditate din vremurile primitive. Istoria ştiinţelor este istoria înlăturării treptate a acestei absurdităţi, respectiv a înlocuirii ei printr-o absurditate nouă, dar din ce în ce mai puţin stupidă. Oamenii care se îndeletnicesc cu aceasta aparţin unor sfere specifice ale diviziunii muncii, iar ei au impresia că lucrează într-un domeniu independent. Şi în măsura în care ei alcătuiesc un grup independent în cadrul diviziunii sociale a muncii, în aceeaşi măsură producţiile lor, inclusiv erorile lor, influenţează întreaga dezvoltare socială şi chiar dezvoltarea economică. Cu toate acestea ei se află de asemenea sub influenţa dominantă a dezvoltării economice. În filozofie, de pildă, acest lucru poate fi uşor dovedit pentru perioada burgheză. Hobbes a fost primul materialist modern (în sensul secolului al 18-lea), dar a fost absolutist pe vremea când în toată Europa monarhia absolută era în plină înflorire şi când în Anglia se începuse lupta împotriva poporului. Locke a fost atât în religie cât şi în politică un produs al compromisului de clasă din 1688. Deiştii englezi şi continuatorii lor mai consecvenţi — materialiştii francezi — au fost adevăraţii filozofi ai burgheziei, francezii au fost chiar filozofii revoluţiei burgheze. În filozofia germană de la Kant la Hegel filistinul german este prezent — când pozitiv, când negativ. Dar filozofia fiecărei epoci, ca domeniu determinat al diviziunii muncii, are ca premisă un material ideologic determinat, care i-a fost transmis de predecesorii ei şi de la care porneşte. Iată de ce ţări rămase în urmă din punct de vedere economic pot, totuşi, să aibă în filozofie rolul viorii întâi: Franţa secolului al 18-lea faţă de Anglia, pe a cărei filozofie s-au sprijinit francezii, iar mai târziu Germania faţă de amândouă. Dar atât în Franţa cât şi în Germania, filozofia, ca şi înflorirea generală a literaturii în acea epocă au fost rezultatul unui avânt economic. Supremaţia definitivă a dezvoltării economice faţă de aceste domenii este pentru mine indiscutabilă, dar ea are loc în condiţii dictate de însuşi domeniul respectiv; în filozofie, de pildă, prin acţiunea unor influenţe economice (care în majoritatea cazurilor nu acţionează decât deghizate în veşmânt politic etc.) asupra materialului filozofic existent, transmis de predecesori. Economia nu creează aici nimic a novo, dar ea determină felul modificării şi dezvoltării materialului ideatic existent, însă, în majoritatea cazurilor o face în mod indirect, dat fiind că reflexele politice, juridice, morale sunt acelea care exercită cea mai mare influenţă directă asupra filozofiei.</p>', '<p>Despre religie am spus ceea ce era absolut necesar în ultimul capitol din lucrarea mea asupra lui Feuerbach. <a href="javascript:void(0);" id="n318">[318]</a></p>', '<p>Aşadar, dacă Barth consideră că noi am negat orice acţiune pe care o exercită, la rândul ei, reflectarea politică etc. a mişcării economice asupra acestei mişcări, atunci el luptă pur şi simplu cu morile de vânt. N-are decât să citească <i>„Optsprezece Brumar“</i> al lui Marx, unde se vorbeşte aproape numai despre rolul <i>deosebit</i> al luptelor şi evenimentelor politice, firesc în cadrul dependenţei lor <i>generale</i> de condiţiile economice. Sau „Capitalul“, de pildă, capitolul despre ziua de muncă, unde se arată că legislaţia, care este totuşi un act politic, acţionează atât de energic. Sau să citească capitolul despre istoria burgheziei (capitolul 24). Sau, de ce am mai lupta noi oare, pentru dictatura politică a proletariatului, dacă puterea politică este din punct de vedere economic neputincioasă? Violenţa (adică puterea de stat) este şi ea o forţă economică!</p>', '<p>Dar acum n-am timp să critic cartea. Întâi trebuie să apară volumul al III-lea; <a href="javascript:void(0);" id="n319">[319]</a> de altfel cred că treaba asta ar putea s-o facă foarte bine şi Bernstein, de pildă.</p>', '<p>Ceea ce lipseşte tuturor acestor domni este dialectica. Ei nu văd niciodată altceva decât aici cauza, dincolo efectul. Că aceasta este o abstracţie goală, că în lumea reală astfel de opoziţii polare metafizice nu există decât în timpul crizelor, că tot acest proces măreţ se desfăşoară sub forma interacţiunii — fie şi a unor forţe foarte inegale, dintre care mişcarea economică este net cea mai puternică, primordială, hotărâtoare, că aici nimic nu e absolut, ci totul relativ — acest lucru ei nu-l văd defel, pentru ei Hegel n-a existat.\r\n</p>'],
'idChr': '5.09.02text',
'title': ``,
'info': 'Engels (1890): Către Conrad Schmidt',
},
{'year': '1893',
'image': 'engels',
'content': ['<p class="mid" style="text-align: center;">Engels către Franz Mehring</p>', '<p class="right" style="text-align: right;">14 iulie 1893</p>', '<p>Abia astăzi reuşesc să vă mulţumesc pentru amabilitatea de a-mi fi trimis „Lessing-Legende“. N-am vrut să vă răspund numai cu o confirmare pur formală a primirii cărţii, ci să vă spun totodată câte ceva despre ea, despre conţinutul ei. De aici întârzierea.</p>', '<p>Am să încep cu sfârşitul — cu anexa despre materialismul istoric, <a href="javascript:void(0);" id="n320">[320]</a> în care aţi reunit minunat şi într-un mod convingător pentru orice persoană nepărtinitoare principalele fapte. Dacă am ceva de obiectat, este că îmi atribuiţi merite mai mari decât îmi revin, chiar dacă ar fi să socotesc tot ceea ce — cu timpul — aş fi descoperit probabil şi singur, dar ceea ce Marx, cu acel coup d’oeil [privire] mai ager pe care-l avea şi cu perspectiva lui mai largă, a descoperit mult mai repede. Când ai norocul să colaborezi patruzeci de ani cu un om ca Marx, de obicei atâta timp cât acesta trăieşte nu eşti preţuit aşa cum crezi că ai merita; când însă omul cel mare încetează din viaţă, se poate uşor întâmpla ca cel mai mic să fie preţuit mai mult decât merită, şi tocmai aceasta mi se pare că e acum cazul cu mine; istoria va face până la urmă ordine în toate acestea, dar până atunci voi dispare şi eu şi n-am să mai ştiu de nimeni şi de nimic.</p>', '<p>Încolo lipseşte numai un singur punct, care însă, de regulă, n-a fost niciodată îndeajuns relevat nici în lucrările lui Marx, nici în ale mele şi în legătură cu care avem cu toţii aceeaşi vină. Şi anume noi toţi am pus în primul rând accentul principal pe faptul că ideile politice, juridice şi celelalte reprezentări ideologice, precum şi acţiunile determinate de aceste idei, <i>derivă</i> din faptele economice fundamentale, şi <i>nici nu puteam face altfel</i>. Dar, procedând în felul acesta, noi am neglijat latura formală în favoarea conţinutului: modul în care aceste idei etc. se nasc. Lucrul acesta a constituit pentru adversari un prilej binevenit pentru tot felul de neînţelegeri, respectiv denaturări; un exemplu grăitor în această privinţă este Paul Barth.</p>', '<p>Ideologia este un proces pe care aşa-numitul cugetător îl împlineşte, ce-i drept, în chip conştient, dar fals conştient. Adevăratele forţe motrice care-l pun în mişcare îi rămân necunoscute, altfel n-ar fi un proces ideologic. Prin urmare, el îşi închipuie forţe motrice false, aparente. Dat fiind că este un proces de gândire, el îi deduce şi conţinutul şi forma din gândirea pură, fie din propria sa gândire, fie din aceea a premergătorilor săi. El operează cu un material pur intelectual, pe care, fără să-l privească mai de aproape, îl consideră ca emanat din gândire şi nu-i mai caută vreo altă origine mai îndepărtată, independentă de gândire; pentru el aceasta este de altminteri de la sine înţeles, deoarece orice acţiune, fiind <i>mijlocită</i> de gândire, îi apare în ultimă instanţă şi <i>întemeiată</i> pe gândire.</p>', '<p>Ideologul istoric (cuvântul „istoric“ trebuie să fie înţeles aici pur şi simplu ca denumire colectivă pentru politic, juridic, filozofic, teologic, pe scurt pentru toate domeniile care aparţin <i>societăţii</i>, şi nu pur şi simplu naturii), — ideologul istoric are, deci, în fiecare domeniu ştiinţific un material care s-a format în mod independent din gândirea generaţiilor anterioare şi care, în mintea acestor generaţii succesive, a trecut printr-o dezvoltare proprie independentă. Desigur că şi fapte exterioare, aparţinând diferitor domenii, au putut să contribuie la influenţarea acestei dezvoltări, dar aceste fapte înseşi nu sunt, la rândul lor, conform unei presupuneri tacite, altceva decât simple roade ale unui proces de gândire, aşa că tot mai rămânem în sfera gândirii pure, care a mistuit — în aparenţă cu succes — chiar şi faptele cele mai încăpăţânate.</p>', '<p>Mai ales această aparenţă a unei istorii independente a organizării de stat, a sistemelor juridice, a reprezentărilor ideologice din fiecare domeniu în parte este tocmai ceea ce orbeşte pe cei mai mulţi oameni. Dacă Luther şi Calvin „au depăşit“ religia catolică oficială, dacă Hegel „i-a depăşit“ pe Fichte şi pe Kant, dacă Rousseau cu al său „Contrat social“ republican „a depăşit“ indirect pe constituţionalistul Montesquieu, apoi fiecare din aceste înfăptuiri rămâne în cadrul teologiei, al filozofiei, al ştiinţelor politice, constituie o etapă în istoria acestor domenii ale gândirii şi nu iese deloc din domeniul gândirii. Şi de când la aceasta s-a mai adăugat şi iluzia burgheză despre caracterul de veşnicie şi de ultimă instanţă al producţiei capitaliste, chiar şi depăşirea mercantiliştilor de către fiziocraţi şi A. Smith trece drept o simplă victorie a gândirii; e socotită nu ca oglindirea în gândire a realităţilor economice schimbate, ci ca înţelegerea justă, în sfârşit dobândită, a unor condiţii reale care au existat pretutindeni şi dintotdeauna. Dacă Richard Inimă-de-leu şi Filip August, în loc să se încurce în cruciade, ar fi introdus comerţul liber, atunci am fi fost scutiţi de 500 de ani de mizerie şi de ignoranţă.</p>', '<p>Această latură a problemei, pe care nu pot s-o ating aici decât în treacăt, am neglijat-o, cred, cu toţii mai mult decât se cuvine. E vechea poveste: totdeauna se neglijează la început forma în favoarea conţinutului. După cum am mai spus, şi eu am făcut aceasta, iar de greşeală nu mi-am dat seama decât post festum. Deci nu numai că sunt departe de a vă face vreun reproş din pricina aceasta — ca unul care m-am făcut vinovat mai înainte de aceeaşi greşeală, nu sunt îndreptăţit, dimpotrivă —, dar aş vrea totuşi să vă atrag atenţia pentru viitor asupra acestui punct.</p>', '<p>Legată de aceasta este şi concepţia stupidă a ideologilor că, întrucât negăm că diferitele sfere ideologice care joacă un rol în istorie ar avea o dezvoltare istorică independentă, negăm de asemenea şi orice <i>înrâurire</i> a lor <i>asupra istoriei</i>. La baza ei stă concepţia vulgară, nedialectică, despre cauză şi efect ca poli opuşi unul altuia într-un chip rigid, ignorarea absolută a acţiunii reciproce. Că un moment istoric, o dată ce a fost adus pe lume de alte cauze, în ultimă instanţă economice, poate reacţiona la rându-i asupra mediului său, ba chiar asupra propriilor sale cauze, asta o uită domnii aceştia adeseori aproape intenţionat.</p>'],
'idChr': '5.09.03text',
'title': ``,
'info': 'Engels (1893): Către Franz Mehring',
},
{'year': '1894',
'image': 'engels',
'content': ['<p class="mid" style="text-align: center;">Engels către Heinz Starkenburg</p>', '<p class="right" style="text-align: right;">25 ianuarie 1894</p>', '<table style="margin-left: auto; margin-right: auto; text-align: center;">\n<tbody>\n<tr>\n<td style="text-align: center;"><span class="stea"><b>***</b></span></td>\n</tr>\n</tbody>\n</table>', '<p>Oamenii îşi făuresc singuri istoria, dar până acum ei nu au făcut acest lucru călăuziţi de o voinţă colectivă, după un plan colectiv, nici chiar în cadrul unei societăţi date, precis delimitate. Străduinţele lor se încrucişează, şi tocmai de aceea în toate societăţile de felul acesta domneşte <i>necesitatea</i>, a cărei completare şi formă de manifestare este <i>întâmplarea</i>. Necesitatea care îşi croieşte aici drum prin întâmplare este în cele din urmă tot necesitatea economică. Aici ajungem la tratarea problemei aşa-zişilor oameni mari. Faptul că cutare om mare, şi nu altul, apare într-o anumită epocă, într-o anumită ţară dată este, fireşte, o simplă întâmplare. Dar dacă-l înlăturăm pe acest om, se va pune problema înlocuirii lui, şi înlocuitorul va fi găsit tant bien que mal [bun sau rău], dar cu timpul va fi găsit. Că tocmai Napoleon, acest corsican, a fost dictatorul militar care a devenit necesar Republicii Franceze istovite de propriul ei război, a fost o întâmplare. Dar că, în lipsa unui Napoleon, un altul ar fi fost în locul lui, acest lucru e dovedit prin faptul că, ori de câte ori a fost necesar un asemenea om, el a fost găsit: Cezar, August, Cromwell etc. Dacă Marx a descoperit concepţia materialistă a istoriei, apoi Thierry, Mignet, Guizot şi toţi istoricii englezi până la 1850 dovedesc că se tindea spre acest lucru, iar descoperirea aceleiaşi concepţii de către Morgan ne arată că vremea era coaptă pentru ea, că ea trebuia tocmai să fie descoperită.</p>', '<p>La fel stau lucrurile şi cu toate celelalte fapte întâmplătoare, sau în aparenţă întâmplătoare, din istorie. Cu cât domeniul pe care-l cercetăm se îndepărtează mai mult de cel economic şi se apropie de cel pur ideologic, abstract, cu atât mai multe elemente întâmplătoare vom găsi în dezvoltarea lui, cu atât mai multe zigzaguri va prezenta curba lui. Dar dacă veţi desena axa medie a curbei, veţi constata că cu cât perioada considerată este mai îndelungată şi cu cât domeniul studiat este mai vast, cu atât mai mult merge această axă paralel cu axa dezvoltării economice.</p>'],
'idChr': '5.09.04text',
'title': ``,
'info': 'Engels (1894): Către Heinz Starkenburg',
},
];